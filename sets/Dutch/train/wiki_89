Een kuipplant is een plant die traditioneel in een oranjerie thuishoort. Zoals de naam suggereert wordt een dergelijke plant in een kuip gehouden, zodat de plant (al is het met moeite) verplaatst kan worden. De plant kan in de zomer buiten bewonderd worden en wordt voor de winter in de oranjerie gezet, alwaar ze vorstvrij gehouden wordt. 
Kuipplanten zijn meestal subtropische, soms tropische planten, die merendeels pas naar Nederland en België kwamen, nadat de handel over zee met verre continenten op gang kwam. Voorbeelden zijn citrus-planten (bijvoorbeeld een sinaasappelboom, vandaar "oranjerie"), laurier of oleander. De kuip zelf wordt traditioneel uit teak gemaakt.

De piramide van Pepi I is het graf van Pepi I, een farao uit de 6e dynastie. Tegenwoordig is de piramide een ruïne, maar men vermoedt dat hij ooit 52 meter hoog, en 78 meter lang (en en breed) was. Het is niet zeker wanneer de piramide is vernietigd, maar volgens teksten die bij de piramide zijn gevonden, was hij in de 19e dynastie nog in goede staat.
De piramide is grotendeels vernietigd, vermoedelijk door steendieven. Maar in de piramide, en in de complexen rondom hem, zijn nog een hoop goede ontdekkingen gedaan. Zo zijn er in de piramide verschillende stukken gereedschap gevonden.
In de grafkamer lag een kapotte sarcofaag. Ook hier werd nog iets gevonden, namelijk een stukje mummie! Maar het was niet genoeg om te zien of het de mummie van Pepi was. Ook lagen er stukjes van het linnen waar de mummie ooit in had gelegen, en scherven van de canopen
Ook waren er beelden te vinden van vijanden, die met hun handen achter hun rug gebonden, geknield zaten. Deze werden gevonden op de open plaats voor de piramide, en waren waarschijnlijk om grafschenners af te weren.
In het complex stond een kleine piramide, waarvan het nut niet bekend was, het is zeker dat er niemand begraven lag. De tempel voor de piramide lijkt te zijn afgekeken van die van Teti, de eerste farao van Pepi's dynastie.
Ten zuiden van de piramide van Pepi zijn zes kleinere piramides gevonden. Hier lagen de vrouwen van Pepi begraven. Ook lag er een prinses.

Florence Baverel-Robert (Pontarlier, 24 mei 1974) is een Franse voormalige biatlete.
Baverel-Robert (tot haar huwelijk met Julien Robert in 2000 "Bavarel") maakte vanaf 1994 deel uit van de Franse biatlonploeg, waarmee ze als tweede eindigde op de estafette op zowel het wereldkampioenschap 1995 als dat van 1996. Die twee zilveren medailles werden in 1999 gevolgd door een bronzen. Haar eerste individuele medaille op een wereldkampioenschap won ze in 2000. Ze werd op het WK in Oslo derde op de 10 kilometer achtervolging.
Baverel-Robert behaalde in meer dan tien jaar biatlon op internationaal niveau geen enkele overwinning, tot ze op de Olympische Winterspelen 2006 in Turijn goud won op de 7,5 km sprint. Behalve dat het haar eerste overwinning was, was het tevens de eerste olympische titel ooit voor een Franse biatlete op een individueel nummer. Vier jaar eerder werd ze op de Olympische Winterspelen 2002 in Salt Lake City op diezelfde afstand vijfde. Tijdens diezelfde Spelen in Turijn, won ze met de estafetteploeg een bronzen plak.
Na het seizoen 2006/07 zette ze een punt achter haar carrière.


Custard is een mengsel van eieren en melk dat verdikt wordt door het te verwarmen tot 80 °C. In de meeste gevallen wordt het gebruikt als een nagerecht, maar het wordt ook gebruikt voor het maken van pudding en andere soorten gerechten. Het kan zowel zoet als hartig bereid worden, maar de zoete variant is veruit het meest courant.
Voor een nagerecht wordt het vaak gebruikt in combinatie met vanille en suiker of een zoetstof. Dan vormt het de basis voor vla, pudding en dessertsauzen. Custard wordt ook regelmatig toegepast in gebak. De crème brûlée en de crème anglaise uit de Franse keuken zijn nauw verwant aan custard.
Custard is een belangrijk bestanddeel in diverse nagerechten in meerdere landen.
Surrogaat custard op basis van maïszetmeel is in poedervorm verkrijgbaar. Dit zogeheten custardpoeder wordt dan opgeroerd met melk.


Anita Baker (Toledo, Ohio , 26 januari 1958) is een Amerikaanse r&b-zangeres. Ze groeide op in Detroit en begon haar zangcarrière als zangeres in het kerkkoor. Ze is getrouwd en heeft twee zonen.
Anita Baker won Grammy Awards in 1987, 1988, 1989, 1990, 1991 en 1996. Haar grootste hit was "Sweet Love".

De Yamaha DX7 is een synthesizer die door Yamaha van 1983 tot 1986 is gemaakt. De DX7 gebruikt FM-synthese voor het genereren van geluiden. De DX7 was de eerste succesvolle digitale synthesizer. De DX7 is het middenklassemodel van de Yamaha DX-reeks die ook de duurdere DX1 en DX5 en de goedkopere DX9, DX21 en DX100 omvat.
Een belangrijke reden voor het succes van de DX7 was de flexibiliteit en precisie van de digitale geluiden. Hoewel de DX7 geen sampler was, onderscheidde de DX7 zich van voorgaande analoge synthesizers door de helderheid van de klanken. De DX7 gebruikte overigens geen pure FM-synthese maar fasemodulatiesynthese, wat ten opzichte van gangbare FM-synthese enkele voordelen biedt. Een voordeel van fasemodulatie is dat deze energie kan toevoegen aan een carrier met frequentie 0. Bovendien is de techniek iets minder bewerkelijk met betrekking tot het aantal berekeningen dat moet worden uitgevoerd, iets dat belangrijk is als er 16 x 6 = 96 operators werken op 44.100 berekeningen per seconde. De DX7 is voornamelijk bekend vanwege de elektrische piano, bellen, klokken en andere metaal-achtige geluiden. De DX7 is zestien-stemmig en monotimbraal.
Voor het genereren van een toon gebruikt de DX7 zes oscillatoren, die op FM-synthesizers van Yamaha "operators" worden genoemd. Deze operators genereren enkel een sinustoon. Iedere operator heeft zijn eigen envelope. Voor het aan elkaar koppelen van de operators kan de gebruiker kiezen uit een van de 32 "algoritmen". Ieder algoritme beschrijft de onderlinge verbanden tussen de operators. Overigens kan een modulator zelf ook gemoduleerd worden.
De DX7 was voorzien van MIDI maar werd vlak voor het compleet zijn van de MIDI-specificatie uitgebracht. De MIDI-ondersteuning is dan ook niet volledig.
In de loop van de jaren werden diverse verbeterde modellen uitgebracht zoals de DX7 II D met een betere geluidskwaliteit en de mogelijkheid om bi-timbrale patches te maken. In de jaren tachtig waren ook diverse uitbreidingen voor de DX7 te verkrijgen van andere fabrikanten, zoals "E!" van Grey Matter Response dat sequencermogelijkheden toevoegde.
Rackmount-versies waren ook beschikbaar. De TX7 is een simpel model zonder toetsen (presets alleen te bewerken via de DX7), de TX802 is een DX7 II in een 2-unit 19 inch rack-formaat. Het topmodel in deze serie is de TX816 die 8 DX7's bevatte met individuele MIDI-aansluitingen en gebalanceerde outputs voor elke module.
De DX7 is populair gebleven en is op dit moment ook verkrijgbaar als een softwaresynthesizer van Native Instruments, de FM7. Deze kan de originele DX7-patches gebruiken en emuleert de digitale circuits van de DX7.
In 1988 heeft Yamaha om het 100-jarig bestaan van het bedrijf te vieren de DX7 II Centennial uitgebracht. Dit was een DX7 II FD met een zilverkleurige behuizing, goudkleurige knoppen en schuiven en 76 fluorescerende toetsen. Hiervan zijn 100 stuks geproduceerd.

Stedelijke gemeenschap van Duinkerke (Frans: "Communauté urbaine de Dunkerque" of "Dunkerque grand littoral"), is een Franse intercommunale structuur, opgericht in 1968, bestaande uit de agglomeratie Duinkerke en het aangrenzende (kust)gebied in het Noorderdepartement in de regio Hauts-de-France Het samenwerkingsverband is ontstaan in 1968.
De Stedelijke gemeenschap van Duinkerke bestaat uit de 17 deelnemende gemeenten :

Dit is een lijst van leden van de Zweedse Academie, in volgorde van zetelnummer. De data geven de termijn aan van lidmaatschap in de Academie. Lidmaatschap was levenslang, maar sommige leden werden uitgesloten.

Een verklikkerkip is een kip die niet is ingeënt tegen de vogelgriep. Als gevolg van een eventuele grootschalige vaccinatie tegen de vogelgriep zou het zicht op de verspreiding van de ziekte kunnen verdwijnen. Het virus kan dan ondergronds gaan en ongemerkt elders weer opduiken. Door tussen gevaccineerde kippen een paar niet-gevaccineerde kippen te zetten en regelmatig te controleren of die ‘verklikkerkippen’ het virus uit de lucht oppikken kan de verspreiding van het virus in de gaten worden gehouden.
In 2003 werden na het ruimen van kippen ten tijde van de vogelpest epidemie 'verklikkerkippen' ingezet ter controle of het virus uit de stallen was verdwenen.

De Communauté de communes de Flandre (lett. 'Gemeenschap van gemeenten van (Frans-) Vlaanderen') is een voormalig gemeentelijk samenwerkingsverband (intercommunalité) in het noordoosten van de Franse Westhoek. Op 1 januari 2014 is het opgegaan in de nieuw gevormde Intercommunale Vlaamse Heuvels.
Het samenwerkingsverband bestond uit alle gemeenten in het kanton Hondschote en de gemeente Uksem.

Ruminatiestoornis is een eetstoornis waarbij de patiënt regelmatig voedsel uit de maag opbrengt (regurgitatie) en herkauwt zonder dat er sprake is van misselijkheid. Aangezien de aandoening zich voornamelijk bij (jonge) kinderen voordoet, is deze ingedeeld bij de ontwikkelingsstoornissen. De naam is afkomstig van het Latijnse "ruminare", herkauwen.
Soms wordt het gedeeltelijk al verteerde voedsel uitgespuugd, maar in andere gevallen weer ingeslikt. De aandoening kan leiden tot ondervoeding en gewichtsverlies, dehydratie en groeiproblemen. In ernstige gevallen kan de dood het gevolg zijn.
Voor diagnose is vereist dat dit gedrag zich minimaal een maand lang herhaalt na een periode van normaal eetgedrag. Er moet worden uitgesloten dat het gedrag het gevolg is van een aandoening van het maag-darmstelsel of een aandoening als oesofageale reflux. 
De symptomen kunnen zich ook voordoen bij anorexia nervosa of boulimia nervosa. Ook worden ze gezien bij mentale retardatie en sommige pervasieve ontwikkelingsstoornissen.

De Communauté de communes du Canton de Bergues (lett. 'Gemeenschap van gemeenten van het kanton Sint-Winoksbergen') is een voormalig gemeentelijk samenwerkingsverband (intercommunalité) in het noorden van de Franse Westhoek. Op 1 januari 2014 is het opgegaan in de nieuw gevormde Intercommunale Vlaamse Heuvels.
Het samenwerkingsverband bestond uit alle gemeenten in het kanton Sint-Winoksbergen, met uitzondering van Armboutskappel, dat zich bij intercommunale Stedelijke gemeenschap van Duinkerke heeft aangesloten.

De Communauté de communes de la Colme (lett. 'Gemeenschap van gemeenten van de Kolme') is een voormalig gemeentelijk samenwerkingsverband (intercommunalité) in het noordwesten van de Franse Westhoek. Op 1 januari 2014 is het opgegaan in de nieuw gevormde Intercommunale Vlaamse Heuvels.
Het samenwerkingsverband bestond uit negen van de twaalf gemeenten in het kanton Bourbourg. De stad Broekburg zelf heeft zich bij de intercommunale Stedelijke gemeenschap van Duinkerke aangesloten, terwijl de stad Waten en de gemeente Spijker volledig onafhankelijk zijn gebleven.

Honoré Jozef Coppieters (Overmere, 30 maart 1874 - Gent, 20 december 1947) was een Belgisch bisschop. Coppieters was de 27ste bisschop van het bisdom Gent (1927-1947).
Honoré Coppieters was de oudste zoon van Benedictus Coppieters en Maria Sidonia Verstraeten. Zijn vader was landbouwer.
Hij studeerde aan het Sint-Vincentiuscollege te Eeklo, het Sint-Jozef-Klein-Seminarie te Sint-Niklaas en het Grootseminarie van Gent.
Daarna aan de Katholieke Universiteit Leuven waar hij in 1902 de graad van doctor en magister in de Theologie behaalde.
Op 19 december 1896 werd hij te Gent tot priester gewijd.
Van 1900 tot 1920 doceerde hij Bijbelexegese en Hebreeuws aan de Faculteit Godgeleerdheid Leuven.
In 1902 werd hij er tot buitengewoon hoogleraar benoemd.
Hij nam ook deel aan activiteiten van studenten. Zo was hij proost of moderator van de studentenvereniging Amicitia.
Op 29 december 1919 werd hij deken van Lokeren.
Op 8 augustus 1924 werd hij deken van Aalst.
Op 28 januari 1927 werd hij tot hulpbisschop van Gent benoemd met recht van opvolging en tot Titulair bisschop van Helenopolis in Bithynia. 
Op 15 mei 1927 werd hij tot bisschop gewijd door kardinaal Jozef Van Roey met Eugène Van Rechem als mede-consecrator. Mgr. Coppieters was toen 53 jaar oud.
Op 17 mei 1927 werd hij officieel als bisschop van Gent aangesteld. Zijn wapenspreuk was "Fide et Caritate" (Met Geloof en Liefde).
Op 9 augustus 1930 bracht hij persoonlijk een nieuwe relikwie van Sint-Bavo naar de Kathedrale basiliek Sint Bavo van Haarlem.
In 1935 kocht hij het voor de Wereldtentoonstelling van 1935 door Johannes Klais Orgelbau uit Bonn gebouwd orgel aan, ter uitbreiding van het reeds bestaande orgel in de kathedraal.
Hij kreeg van de paus de eretitels van "Huisprelaat van de Paus", "Romeins graaf" en "Bisschop-troonassistent van Zijne Heiligheid".
Op 25 april 1933 was hij de hoofdconsecrator van Eduard Van Goethem.
Bij zijn overlijden op 73-jarige leeftijd (op 20 december 1947) werd hij bijgezet in een priestergraf in de Bisschoppelijke Galerij op de Begraafplaats van Mariakerke en pas op 24 maart 1959 werd hij samen met vier andere bisschoppen (na zeven jaar onderhandelen van hulpbisschop Leo De Kesel) overgebracht naar de crypte van de Sint-Baafskathedraal.
Onder zijn episcopaat werden twee panelen van het Lam Gods van de gebroeders Gebroeders Van Eyck) uit de Sint-Baafskathedraal van Gent gestolen. Het paneel de Rechtvaardige Rechters kwam nooit terecht.
De Vlaamse componist en koorleider Ernest de Regge was gehuwd met Helène Coppieters, een nicht van Coppieters.

De Śivagŗha ('huis van Shiva')-inscriptie (856 AD) vormt de oudste Javaanse literaire tekst die is overgeleverd. Hij wordt onder registratienummer D-28 bewaard in het Museum Pusat te Jakarta en is gesteld in het Oud-Javaans.
De tekst bevat informatie inzake de afzondering van land voor het onderhoud van een vrome stichting gecreëerd door de vorst, Rakai Kayuwangi. Het gaat om de vastlegging van zakelijke rechten. In dit opzicht is deze inscriptie functioneel gelijk aan de inscriptieteksten in Javaans proza die vanaf 819 met een zekere regelmaat verschenen zijn.
Wat de tekst echter onderscheidt van andere soortgelijke oorkonden is de lengte en inhoud van de "sambandha", het tekstgedeelte dat de zakelijke informatie bevat betreffende de reden van de donatie van land. Dit is namelijk een lang verslag van de belangrijke politieke en militaire gebeurtenissen die voorafgingen aan de creatie van de stichting en de bouw van het grote tempelcomplex voor het onderhoud waarvan het land werd gereserveerd.
Dit verhaal werd destijds kennelijk zo belangrijk geacht dat hiervoor een metrische vorm werd gekozen, waardoor een episch gedicht ontstond van 29 strofen, eindigend met een uitvoerige datering. De dichter heeft gebruikgemaakt van ten minste 6 Indische metra bekend uit de Sanskrietletterkunde (de eerste 5 strofen zijn door beschadiging van de steen onleesbaar) en vertoont een grote mate van vaardigheid in het gebruik ervan, inclusief de stijlverfraaiingen die in de Sanskrietletterkunde gebruikelijk waren.
Hieruit blijkt hoe men in de 9e eeuw op Java niet alleen de poëtische techniek van de Sanskrietletterkunde perfect beheerste, maar deze ook feilloos kon toepassen in de eigen taal.

De Communauté de communes de l'Yser (lett. 'Gemeenschap van gemeenten van de IJzer') is een voormalig gemeentelijk samenwerkingsverband (intercommunalité) in het midden van de Franse Westhoek. Op 1 januari 2014 is het opgegaan in de nieuw gevormde Intercommunale Vlaamse Heuvels.
Het samenwerkingsverband bestond uit alle gemeenten in het kanton Wormhout.

De Communauté de communes du Pays de Cassel (lett. 'Gemeenschap van gemeenten van het Land van Kassel') is een voormalig gemeentelijk samenwerkingsverband (intercommunalité) in het midden van de Franse Westhoek. Op 1 januari 2014 is deze opgegaan in de nieuw gevormde Intercommunale Binnen-Vlaanderen.
Het samenwerkingsverband bestond uit alle gemeenten in het eveneens voormalige kanton Kassel.

Steps is een Britse popgroep die een aantal hits had. De band bestaat uit Ian 'H' Watkins, Claire Richards, Faye Tozer, Lisa Scott-Lee en Lee Latchford Evans. In alle videoclips kwamen eigen danspasjes voor. Deze danspasjes zaten bij de meeste van hun singles zodat fans mee konden dansen met de muziek, hetgeen de naam Steps verklaart.
Met hun tweede single "Last thing on my mind" scoorde Steps in België zijn allereerste nummer 1-hit. De single stond 10 weken bovenaan de hitlijsten. De opvolger, "One for sorrow", bereikte eveneens de hoogste plaats in de hitparade. Ook "5 6 7 8" en "Heartbeat/Tragedy" bereikten de top 10.
Steps werd opgericht op 7 mei 1997. De vijf leden die de groep zouden vormen werden gezocht via een auditie, uiteindelijk waren deze vijf Claire Richards, Faye Tozer, Lisa Scott-Lee, Ian Watkins, ook bekend als H., en Lee Latchford-Evans. Op 26 december 2001 ging de groep uit elkaar. Na de breuk kregen H and Claire nog een programma op de BBC. Ze gingen ook als duo verder en scoorden in het Verenigd Koninkrijk hits met "DJ", "Half a heart" en "All out of love". Lisa deed mee aan het programma "Dancing on Ice". In 2007 maken Faye en Claire hun comeback met een soloplaat.
In oktober 2011 verscheen het verzamelalbum "The Ultimate Collection" en kondigde de groep een comeback aan. Ook ging ze weer toeren door het Verenigd Koninkrijk. Vooraf verscheen er in Engeland een documentaire waarin de Steps-leden voor het eerst in tien jaar weer met elkaar geconfronteerd werden. In deze documentaire vertellen alle leden over hun verzuurde relatie toen de groep nog samen was, maar ook over de rivaliteit, jaloezie en onderlinge spanningen. De nieuwste single van Steps uit hun "Ultimate Collection"-album was een cover van ABBA, namelijk "Dancing Queen".
Na een tournee in onder meer Londen en Manchester werkte het vijftal anno 2012 aan "Light Up The World", een album met kerstsingles. "Light Up The World" werd eveneens de nieuwe single van de band. Het album kwam in november uit in het Verenigd Koninkrijk. 
Op 31 december 2016 kwam de groep onverwacht opnieuw samen in de Londense homoclub G-A-Y. De groep bestaat in 2017 20 jaar en gaven in de club een nieuwjaarsconcert. De G-A-Y is tevens de locatie waar de groep hun allereerste optreden gaf. Steps liet weten dat die 20ste verjaardag uitgebreid gevierd zal worden, met nieuw materiaal en een tournee. Een eerste single, "Scared of the dark", zal uitkomen op 10 maart 2017 en het album "Tears on the Dancefloor" verschijnt op 21 april 2017. Het album zal onder meer het lied "Story of a heart" bevatten, dat werd geschreven door Bjorn Ulvaeus en Benny Andersson van ABBA.

Emilius Joannes Gerardus Josephus Maria (Emiel Jan) Seghers (Gent, 3 september 1855 - aldaar, 17 mei 1927) was een Belgisch bisschop. Hij was de 25 bisschop van het bisdom Gent (1917-1927).
Emiel Jan Seghers was de zoon van advocaat Fidele Auguste Seghers en Marie Elisabeth Keller.
Op 21 september 1878 werd hij priester gewijd.
Op 26 juli 1879 wordt hij onderpastoor van de Sint-Vincentius-a-Paulokerk te Maldegem-Kleit.
Op 21 september 1880 werd hij licentiaat in de theologie te Leuven en diezelfde dag werd hij onderpastoor van de Sint-Martinuskerk (Gent) te Gent (Ekkergem).
Op 9 december 1880 werd hij professor benoemd aan het grootseminarie van Gent en op 26 juli 1888 pastoor van de Sint-Jan Baptistkerk (Gent) te Gent (Brugse Poort), waar in het hoofdportaal van de kerk een gedenkplaat hangt en in augustus 1889 deken van Gent-centrum.
Op 22 maart 1917 werd Emile Jan Seghers benoemd tot bisschop van Gent en op 1 mei 1917 werd hij (op 51-jarige leeftijd) gewijd door Gustavus Josephus Waffelaert, bisschop van Brugge. Hij koos als wapenspreuk "In cruce salus" (In het kruis ligt heil).
Op het einde van zijn leven kon hij nog de verhuis meemaken van de seminaristen van het bisschoppelijk seminarie van het oude gebouw in de Biezekapelstraat naar het gebouw aan de Reep, dat tijdens WO I een kazerne van de Duitse bezettingstroepen en na WO I van het Belgisch leger was geweest. 
Hij was 71 jaar toen hij op 17 mei 1927 overleed. Hij werd bijgezet in de Bisschoppelijke Galerij op de Begraafplaats van Mariakerke en pas op 24 maart 1959 werd hij samen met vier andere bisschoppen (na zeven jaar onderhandelen van hulpbisschop Leo De Kesel) overgebracht naar de crypte van de Sint-Baafskathedraal.

Blake Edwards (Tulsa, 26 juli 1922 – Santa Monica, 15 december 2010) was een Amerikaans filmregisseur en scenarist, die het meest bekend is geworden door "The Pink Panther"-reeks en andere komedies.
Edwards' stiefvader was Jack McEdwards, een theaterregisseur en -producent. Diens vader was J. Gordon Edwards, regisseur van enkele stomme films. Blake Edwards is twee keer getrouwd geweest. Met Patricia Walker was hij getrouwd van 1953 tot 1967. Ze kregen twee kinderen, actrice Jennifer Edwards en scenarist Geoffrey Edwards. Op 12 november 1969 trouwde Edwards met actrice Julie Andrews. Ze hebben twee kinderen uit Vietnam geadopteerd, Amy en Joanna Edwards.
Op 15 december 2010 overleed Edwards aan complicaties van een longontsteking in het Saint John's Health Center in Santa Monica, Californië.
Blake Edwards begon zijn carrière als acteur. In 1942 had hij zijn eerste filmrol in "Ten Gentlemen from West Point". Na wat kleinere rolletjes schreef hij in 1948 zijn eerste scenario voor de western "Panhandle". Voor Dick Powell schreef hij het scenario voor de succesvolle radio-detectiveserie "Richard Diamond". In de jaren vijftig schreef hij de scenario's voor enkele films van de regisseur Richard Quine, waaronder "Sound Off" (1952) en "Rainbow 'Round My Shoulder" (1953). In 1955 kreeg hij voor het eerst de kans om zelf te regisseren met "Bring Your Smile Along", een muzikale komedie die veel doet denken aan het werk van Quine.
Groot succes kwam in 1958 met de televisie-detectiveserie "Peter Gunn", die Edwards regisseerde, produceerde en waar hij een enkele keer een aflevering voor schreef. De serie betekende een eerste samenwerking met componist Henry Mancini, die de herkenbare score voor de televisieserie componeerde. "Peter Gunn" werd een jaar later opgevolgd door "Mr. Lucky".
Datzelfde jaar regisseerde Edwards ook de film "Operation Petticoat", met Cary Grant en Tony Curtis in de hoofdrollen. De komedie over een roze onderzeeboot was een van zijn eerste commercieel succesvolle films. Andere succesvolle films volgden, waaronder de klassieker "Breakfast at Tiffany's" (1961), met Audrey Hepburn en George Peppard in de hoofdrollen, en het drama "Days of Wine and Roses" (1962), met Jack Lemmon in de hoofdrol als alcoholist. In 1965 maakte hij de slapstick "The Great Race", opgedragen aan "Mr. Laurel en Mr. Hardy".
In 1963 creëerde hij een van de bekendste filmpersonages, (Chief) Inspector Clouseau, de stuntelende detective met het Franse accent. Het personage werd in eerste instantie gestalte gegeven door Peter Sellers in twee films: "The Pink Panther" (1963) en "A Shot in the Dark" (1964). Clouseau was een enorm succes. Nadat een conflict tussen Sellers en Edwards was bijgelegd zou Edwards nog vier "Pink Panther"films regisseren met Sellers in de hoofdrol: "The Return of the Pink Panther" (1974), "The Pink Panther Strikes Again" (1976), "Revenge of the Pink Panther" (1978) en "Trail of the Pink Panther" (1982). In "Inspector Clouseau" uit 1968, ook van Edwards, speelde niet Sellers, maar Alan Arkin de titelrol. Ook maakte Edwards met Sellers de komedie "The Party" uit 1968. Na de dood van Sellers in 1980 regisseerde Edwards nog twee "Pink Panther"-films zonder Sellers ("Trail of the Pink Panther", de eerste film die werd uitgebracht na de dood van Sellers, bevatte archiefmateriaal van Sellers), echter zonder groot succes.
In 1970 kwam er een tijdelijke einde aan de successen met "Darling Lili". De film, met Edwards' vrouw Julie Andrews in de hoofdrol, was een musical over de Eerste Wereldoorlog met Andrews als een Duitse spion, en bleek een behoorlijke flop te zijn. Edwards weet het floppen van de film aan bemoeienissen van de studio Paramount Pictures. Ook zijn volgende films zouden floppen. Vanaf 1974 herwon hij het publiek alsnog met de vervolgen op de "Pink Panther"-reeks.
Begin jaren tachtig maakte hij enkele zeer goed ontvangen films, "10" (1979) met Dudley Moore, de satire "S.O.B." (1981) en de komedie "Victor/Victoria" (1982), beide met Julie Andrews in de hoofdrol. De rest van de jaren tachtig en negentig maakte hij echter mindere films, als "Blind Date" (1987) en "Switch" (1991).
In 2004 ontving Edwards de Academy Honorary Award voor zijn bijdragen aan de film. Hij overleed op 88-jarige leeftijd aan complicaties bij een longontsteking.

De Communauté de communes du Pays des Géants (lett. 'Gemeenschap van gemeenten van het Land van de Reuzen') is een voormalig gemeentelijk samenwerkingsverband (intercommunalité) in het oosten van de Franse Westhoek. Op 1 januari 2014 is deze opgegaan in de nieuw gevormde Intercommunale Binnen-Vlaanderen
Het samenwerkingsverband bestond uit zeven van de negen gemeenten in het eveneens voormalige kanton Steenvoorde. De gemeente Boeschepe was aangesloten bij de Communauté de communes rurales des Monts de Flandre, terwijl de gemeente Godewaarsvelde aangesloten was bij de Communauté de communes Monts de Flandre-Plaine de la Lys.
De naam 'Land van de Reuzen' wijst op de stadsreuzen, die kenmerkend zijn voor Vlaanderen. In Steenvoorde wordt elke zes jaar een Europees Festival voor Reuzen gehouden.


Kunya-Urgench (Turkmeens: "Köneürgenç"; van het Perzische "Kohna Urganj"; "Oud-Urchench"), ook bekend als Konya-Urgench, Oud-Urgench of Urganj, is een stad met ongeveer 30.000 inwoners in het noordoosten van Turkmenistan. Hier stond ook de historische stad Urganch (Oezbeekse spelling van Urgench), de hoofdstad van Chorasmië. Tegenwoordig staan er nog diverse gebouwen uit de 11e tot 16e eeuw overeind, waaronder een moskee, een minaret, mausoleums en versterkingsmuren. Sinds 2005 staat het historische Oud Urgench op de Werelderfgoedlijst van UNESCO.
De bloeitijd van Oud Urgench was van begin 12e eeuw tot 1221, toen Dzjengis Khan de stad veroverde en met de grond gelijk maakte. De stad werd hierna herbouwd, maar later weer verwoest door Timoer Lenk rond 1370. De rivier de Amu Darja, waar de stad aan lag, wijzigde zijn loop in 1576, waardoor Oud Urgench vervangen werd door Urganch, gelegen in het tegenwoordige Oezbekistan.

Antoon Stillemans (Sint-Niklaas, 10 december 1832 - Gent, 5 november 1916) was een Belgisch bisschop. Hij was de 24ste bisschop van het bisdom Gent.
Hij kwam uit een gezin van vijftien kinderen waarvan de vader het beroep van schoenmaker uitoefende. Amper vijf kinderen werden volwassen, zijn oudere broer Pierre-Louis Stillemans (1821-1902) werd eveneens priester en later vicaris-generaal van het bisdom.
Stillemans werd gedoopt in de Sint-Nicolaaskerk. Hij studeerde af als doctor in de letteren en wijsbegeerte aan de Katholieke Universiteit Leuven (1860). 
Na zijn priesterwijding op 20 september 1856 werd hij leraar en in 1867 superior aan het Sint-Jozef-Klein-Seminarie van Sint-Niklaas. In 1888 werd hij president van het grootseminarie van Gent. Hij was ook kanunnik van het Sint-Baafskapittel.
Zijn geplande benoeming tot professor in de filosofie aan de Katholieke Universiteit van Leuven werd onmogelijk. Stillemans moest er de opvolger worden van kanunnik Gerhard Casimir Ubaghs. Omwille van het protest dat kwam van de Luikse bisschop Théodore Alexis Joseph de Montpellier ging de promotie niet door. Wel kreeg hij er op 7 oktober 1889 een eredoctoraat in de theologie.
Antoon Stillemans werd op 30 december 1889 bisschop van Gent benoemd. 
Op 27 januari 1890 had zijn bisschopswijding plaats in de Sint-Baafskathedraal, ze werd geleid door de Italiaanse bisschop en pauselijke nuntius Giuseppe Francica Nava de Bontifè, bijgestaan door de Luikse bisschop Victor-Joseph Doutreloux en zijn Doornikse collega Isidore Joseph Du Roussaux. Zijn wapenspreuk was "Vivat Jesus" (Leve Jezus). Stillemans was toen 57 jaar.
Tijdens zijn episcopaat schorste hij de bekende pastoor Daens uit Aalst in 1899.
In 1905 besloot hij, samen met de provincie Oost-Vlaanderen, om een nieuw bisschoppelijk seminarie te bouwen. Het gebouw was klaar in 1914 maar werd als kazerne gebruikt door de Duitse bezetter.
Op 26 maart 1914 kreeg hij Eugène Van Rechem als hulpbisschop. Toen hij in datzelfde jaar zijn zilveren bisschopsjubileum vierde, werd hem door de paus het pallium geschonken. 
Op 1 mei 1916 wijdde hij Edward Poppe tot priester en in juni benoemde hij hem tot onderpastoor van Sint-Coleta te Gent.
Bij zijn overlijden op 5 november 1916 (kort voor zijn 84 verjaardag) werd hij 3 dagen later bijgezet in de Bisschoppelijke Galerij op de Begraafplaats van Mariakerke en pas op 24 maart 1959 werd hij samen met vier andere bisschoppen (na zeven jaar onderhandelen van hulpbisschop Leo De Kesel) overgebracht naar de crypte van de Sint-Baafskathedraal.

Sindhi is een Indo-Arische taal, vooral gesproken in de Pakistaanse provincie Sindh, en ook door Sindhi-gemeenschappen in India, door ruim twintig miljoen mensen. De taal is de moedertaal van zo'n veertien procent Pakistani en is daarmee de op twee na meest gesproken taal van Pakistan. De taal wordt in Pakistan erkend als een provinciale taal en in India is de taal erkend als een officiële taal. In Pakistan wordt het in een variant van het Arabische schrift geschreven, in India in het Devanagari schrift.

Gianni Vattimo (Turijn, 1936) is een Italiaans filosoof en politicus. Hij publiceert geregeld opiniestukken in Italiaanse kranten en is momenteel professor in de Theoretische Filosofie in zijn geboortestad. Vattimo is één van de belangrijkste postmoderne denkers en de filosoof van het pensiero debole (het zwakke denken).
Hij studeerde filosofie aan de Universiteit van Turijn en later te Heidelberg. Leerling van Hans-Georg Gadamer, begint in 1964 als docent esthetiek aan de Faculteit van Filosofie en Letteren aan de Universiteit van Turijn. Vattimo was tevens professor in Los Angeles en New York, en is doctor honoris causa aan verscheidene universiteiten.Zijn politieke carrière begint hij in de Partido Radicale, daarna volgt de Alleanza per Torino (Olivo) en tot slot de Links Democratische Partij in het Europees Parlement, politieke formatie die hij verlaat in 2004. Hij is tevens lid van de nationale directie van de Coordinamento Omosessuale.
Gianni Vattimo geldt als een van de belangrijkste postmoderne denkers. Het denken van Gianni Vattimo kent twee fasen. In zijn eerste fase, waartoe met name zijn boek "La fine della modernità" (1985) gerekend kan worden is een evaluatie van de ontwikkeling van het Westerse denken waarin de filosofen Friedrich Nietzsche en Martin Heidegger een sleutelrol vervullen. Vattimo zoekt bij deze denkers een interpretatie van het laat-moderne denken. De term laat-modern gebruikt hij niet voor niets. Het gaat hem er immers om het verband te zien tussen het moderne en het postmoderne. 
Als postmoderne filosoof staat hij zeer kritisch ten opzichte van de moderne filosofie die zocht naar waarheid als een objectieve en onveranderlijke structuur van de werkelijkheid. Maar als de postmoderne filosoof deze pretentie kritiseert in naam van een betere theorie, zit het denken nog steeds vast in haar streven naar objectiviteit. Het postmoderne komt dan eigenlijk niet los van de moderniteit. Om werkelijk voorbij het moderne waarheidszoeken te komen moet de filosoof juist haar historische verbondenheid met de moderniteit ruiterlijk toegeven en er vervolgens al interpreterend weer aan voorbij gaan. De categorie die hij daartoe in 1985 introduceert in een filosofische betekenis is secularisatie. Secularisatie als een typisch moderne categorie, omvat zowel het moderne, namelijk de overgang van een religieus naar een wetenschappelijk wereldbeeld, als ook het postmoderne, namelijk het verschuiven van een sterke naar een zwakke rationaliteit. 
Praktische voorbeelden van secularistaie als een verzwakkende rationaliteit zijn er te over. Vattimo ziet dat bijvoorbeeld gebeuren in de evolutie van democratische regimes en de hedendaagse acceptatie van waarden als pluralisme en tolerantie. Volgens Vattimo zijn we beland in een tijdperk, waarin communicatie en media centraal staan. De overvloed aan bronnen leidt echter niet tot een unitaire visie. We hebben te maken met een soort van ‘informatie babel’, die niet zozeer zorgt voor verwarring en misbruik, maar eerder het pad effent naar de vrijheid en de pluraliteit. Het postmodernisme is het overtreffen van het modernisme waarin het gaat om eenstemmige concepten, grote waarheden, gesloten modellen en consistente fundamenten. Vattimo suggereert dus een los verband van moderniteit en postmoderniteit, waarbij we echter nooit helemaal los komen van de moderniteit. Er is, in termen van Heiddegger, sprake van een "Verwindung", geen "Überwindung". 
Een tweede fase in het denken van Gianni Vattimo breekt aan in de jaren 90 wanneer hij deze hele theorie in verband brengt met het Christelijk geloof. Met name met de publicatie van zijn essay "Credere di credere" (1996) (Ik geloof dat ik geloof) trekt hij wereldwijde aandacht. Hier vinden we een theorie die een interpretatie biedt van de hele ontwikkeling van het denken in de 19e en 20e eeuw, maar dit ook op een zinvolle manier verbindt met de religieuze tradities van het Westen. Vattimo zelf noemt het een “christelijke filosofie voor het postmodernisme". 
Het postmodernisme opent de weg, aldus Vattimo, naar de tolerantie en de diversiteit. Het is de stap van het sterke metafysische denken, dat van de welomlijnde wereldvisies en het ware geloof, naar het 'zwakke denken', een soort van 'zwak nihilisme' , naar een onbezorgdheid en dus een afstand nemen van het existentiële chagrijn. De ideeën van het postmodernisme en het zwakke denken zijn voor Vattimo sterk verbonden met de ontwikkeling van de multimediale scène, waarin de media positie innemen in het nieuwe waarden- en verhoudingsschema. 
In zijn boek "La società trasparente" (1989) waarschuwt hij voor de sleutelrol die de media spelen in de historische wijziging van de organisatievormen van het sociale en culturele denken. De media zijn geëvolueerd naar bronnen van halve, tegengestelde, diverse, complexe waarheden die in geen enkel geval ontologische objectieven dienen of unitaire verhalen over het historische gebeuren zijn. De geschiedenis wordt gemaakt uit “een hoop informatie, kronieken, die televisie die we thuis staan hebben...”. Maar het is ondenkbaar dat de media erin slagen een meer transparante maatschappij te creëren, aangezien zij zelf een spoor van complexiteit reproduceren en produceren. Hun voorstellingen vermenigvuldigen de posities, waarden, interesses, percepties... Het is echter het gebrek aan transparentie waaruit de diversiteit, de tolerantie, de minderheden ontstaan; het is met andere woorden een verplaatsing van de autoritarismen, de vooroordelen en het geweld. 
Een complexe samenleving, waarin de diversiteit in al haar aspecten erkend wordt, kan geen nauw aansluitend filosofisch korset meer aangepast worden. Daarom besluit Vattimo dat de nieuwe, postmoderne samenleving minder dogmatisch is, bewust van haar diversiteit en waarin een actieve rol is weggelegd voor de creatie van een nieuwe tolerantiecultuur. Vattimo, die de invloed van Nietzsche en Heidegger nooit geloochend heeft, vindt in beide filosofen de sleutel voor de interpretatie van het postmodernisme. Wanneer Nietzsche het heeft over de dood van God, heeft hij het over de dood van de metafysica, en dat betekent volgens Vattimo dus het einde van het sterke denken.

Het Adams-Onísverdrag (Engels: "Adams-Onís Treaty", Spaans: "Tratado de Adams-Onís") was een overeenkomst die in 1819 plaatsvond tussen de Verenigde Staten en Spanje en de grens vastlegde in Noord-Amerika tussen de twee landen. De overeenkomst was het gevolg van spanningen tussen de Verenigde Staten en het steeds zwakker wordende Spanje. 
Met Louisiana Purchase kochten de Verenigde Staten Louisiana van Frankrijk. Dit leidde tot een conflict met Spanje. In het bijzonder hadden de Verenigde Staten en Spanje duidelijk verschillende ideeën over de omvang van de aankoop. Volgens de Verenigde Staten lag de nieuwe westgrens nu langs de Rio Grande en de Rocky Mountains, volgens Spanje omvatte Louisiana slechts de stad New Orleans en de westelijke oever van de Mississippi, en was ten westen daarvan het gebied Spaans.
Aanvankelijk weigerde Spanje om de grenzen te hertekenen, maar gaf toe aangezien het steeds meer macht verloor over zijn opstandige koloniën. Tijdens een conflict tussen de Verenigde Staten en bandieten nam Andrew Jackson zonder enige waarschuwing Spaanse forten in. Dit toonde aan dat de steeds zwakker wordende Spaanse macht een absoluut minimum bereikte en bracht de Verenigde Staten in een voordelige positie bij verdere onderhandelingen.
De overeenkomst werd gesloten tussen John Quincy Adams, de minister van Buitenlandse Zaken van de Verenigde Staten en Luis de Onís, de Spaanse minister van Buitenlandse Zaken. Er werd afgesproken dat de Verenigde Staten vijf miljoen dollar betaalde in ruil voor Florida. In het westen gaven de Verenigde Staten hun aanspraken op Texas en andere gebieden onder Spaanse heerschappij op, en werd een wederzijds geaccepteerde grens vastgesteld: langs de Red River, de Arkansas en de tweeënveertigste breedtegraad. De overeenkomst werd gesloten op 22 februari 1819 in Washington D.C. en ging op 22 februari 1821 in. Men zou kunnen stellen dat de gevonden grens voor beide partijen bevredigend was: Spanje behield Texas en er bleef een ruime bufferzone tussen zijn koloniën in Californië en Nieuw-Mexico en de Amerikaanse gebieden, terwijl de Verenigde Staten westwaarts uitgebreid werden tot aan de Grote Oceaan.
Lang heeft Spanje geen plezier gehad van het verdrag, want in september 1821 werd het gedwongen de onafhankelijkheid van Mexico te erkennen zodat de afgesproken grens voortaan de grens tussen de Verenigde Staten en Mexico aangaf.

De Communauté de communes rurales des Monts de Flandre (lett. 'Gemeenschap van landelijke gemeenten van het Frans-Vlaamse Heuvelland') is een voormalig gemeentelijk samenwerkingsverband (intercommunalité) in het zuidoosten van de Franse Westhoek. Op 1 januari 2014 is deze opgegaan in de nieuw gevormde Intercommunale Binnen-Vlaanderen.
Het samenwerkingsverband bestond uit de volgende gemeenten:
Het samenwerkingsverband werktte reeds samen met de Communauté de communes Monts de Flandre-Plaine de la Lys.


De Communauté de communes Monts de Flandre-Plaine de la Lys (lett. 'Gemeenschap van gemeenten Frans-Vlaams Heuvelland - Leiedal') is een voormalige gemeentelijk samenwerkingsverband (intercommunalité in het zuidoosten van de Franse Westhoek. Op 1 januari 2014 is deze opgegaan in de nieuw gevormde Intercommunale Binnen-Vlaanderen.
Het samenwerkingsverband bestond uit de volgende gemeenten:
Het samenwerkingsverband werktte reeds samen met de Communauté de communes rurales des Monts de Flandre

Henri-Charles-Camille (Hendrik Karel) Lambrecht (Welden, 26 januari 1848 - Denderleeuw, 2 juli 1889) was de 23ste bisschop van het bisdom Gent (1888-1889). 
Hij was de zoon van Robert Lambrecht, gemeenteontvanger te Welden, en diens echtgenote Amélie De Vos. Hij groeide op in het landelijk Welden bij Oudenaarde waar hij onderricht volgde in het parochieschooltje.
Na studies aan het college van Oudenaarde en het Sint-Jozef-Klein-Seminarie te Sint-Niklaas, studeerde hij aan het grootseminarie van Gent en aan de Katholieke Universiteit Leuven, waar hij het doctoraat in de theologie (S.T.D.) behaalde. 
Hij werd priester gewijd op 8 april 1871 en werd docent aan de Leuvense universiteit (1875) en vervolgens directeur (1877) en professor aan het grootseminarie van Gent. Hij was tevens kanunnik van het Sint-Baafskapittel en van 1880 tot 1886 vicaris-generaal van het bisdom.
Zijn broer Robert Lambrecht (1838-1877) was eveneens priester. Hij was onder meer secretaris van het bisdom en algemeen directeur Zusters Kindsheid Jesu.
Op 26 maart 1886 werd hij benoemd tot titulair bisschop van Gerra en coadjutor van het bisdom Gent, hij werd daardoor de opvolger van de hulpbisschop Gustave De Battice (1839-1889), die ontslag nam omwille van een ernstige ziekte. Op 4 april 1886 werd hij bisschop gewijd door kardinaal Petrus Lambertus Goossens, aartsbisschop van Mechelen. Hij was slechts 38 jaar oud.
Op 17 juli 1888 overleed bisschop Hendrik Frans Bracq en werd Lambrecht de 23 bisschop van Gent. Zijn wapenspreuk was "Regnet Christus" (Christus heerse).
In tegenstelling tot zijn voorgangers, zocht Mgr. Lambrecht contact met zijn diocesanen.
Als bisschop voelde hij zich enorm aangetrokken tot de arbeidersproblematiek, en dit bracht hem in contact met priester Adolf Daens, voor wiens werk hij respect koesterde. De tijdgenoten keken verrast op toen ze vernamen dat de bisschop ook de volksklassen opzocht en bezoeken bracht aan de werkmanskringen. Het was nodig want er gistte toen heel wat in Gent, mogelijkerwijze de meest geproletariseerde stad van Vlaanderen. Zijn bekommernissen brachten Lambrecht in contact met Arthur Verhaegen, ook wel de rode baron genoemd. Samen vormden ze een tandem die de modernisering van de maatschappelijke werken wilde doorvoeren. Het Gentse Comité van Maatschappelijke Werken kwam maar echt van de grond door toedoen van Mgr. Lambrecht.
De kerk en de katholieke elite hadden op het eind van de 19e eeuw maar weinig voeling met de Vlaams-nationalistische kringen. Mgr. Lambrecht was zich hier terdege van bewust en wilde deze groepen weerhouden van afkeer van de kerk. Daarvoor zocht hij o.a. via Jules Lammens aansluiting met de Vlaamse Kiezersbond.
Deze toenadering tot de arbeiders en de Vlaamsgezinden, viel niet bij iedereen in goede aarde.
Waarschijnlijk zou Lambrecht enorm veel hebben kunnen doen op deze gebieden, het noodlot besliste er echter anders over...
Op 21 november 1888 wijdde hij de kapel van de Abdij van Roosenberg van de Zusters Franciscanessen te Waasmunster in. 
In 1889 schonk hij aan de inwoners van de woonwijk Papegem (een wijk van de gemeente Vlierzele), die het jaar ervoor getroffen waren door een tyfusepidemie, een Relikwie van de heilige Macharius. 
Op de website van de parochie Sint-Macharius lezen we hierover:
In het koor van de parochiekerk van Papegem hangt het portret van Mgr. Lambrecht.
Hij overleed op 41-jarige leeftijd, amper één jaar nadat hij bisschop was geworden. Op een vormselreis werd hij ziek en stierf in de pastorie van Denderleeuw. Volgens sommigen werd hij vergiftigd. Zijn parochianen van Welden wilden dat hij tussen hen begraven werd. Een straat werd naar hem genoemd.
De charismatische bisschop had bij het volk, en mogelijkerwijze ook bij de katholieke kerk, iets losgemaakt. Bij de herdenkingsmis op 16 juli 1889 in de Sint-Baafskathedraal te Gent leidde tot een massale opkomst. Na zijn dood werd Welden het centrum van zijn verheerlijking. De neoromaanse grafkapel die ter zijner nagedachtenis nadien in 1891 werd opgetrokken op het kerkhof, is hiervan vandaag een stille getuigenis. Niet alleen in Welden, maar ook in de Sint-Baafskathedraal in Gent is er een mooi en rijk versierd praalgraf opgericht ter nagedachtenis van Mgr. Lambrecht. Zijn neogotisch praalgraf werd in de tweede kapel van de St-Baafskathedraal opgericht in 1892. Het beeld van Mgr. Lambrecht in dit praalgraf werd gebeeldhouwd door Remi Rooms (Zaffelare, 1861 - Gent, 1934).
In de deelgemeente Welden bestaat ook een Monseigneur Lambrechtstraat.


De Communauté de communes de l'Houtland (lett. 'Gemeenschap van gemeenten van het Houtland') is een voormalig gemeentelijk samenwerkingsverband in het zuidwesten van de Franse Westhoek. Op 1 januari 2014 is deze opgegaan in de nieuw gevormde Intercommunale Binnen-Vlaanderen.
Het samenwerkingsverband bestond uit de volgende zeven gemeenten in het noorden van de eveneens voormalige kantons Hazebroek-Noord en Hazebroek-Zuid:

De Inscriptie van Canggal is een Sanskriet inscriptie (732), gevonden op de Gunung Wukir bij het dorp Canggal in Midden-Java. Deze inscriptie is de eerste schriftelijke vastlegging van historisch significante feiten in een samenhangende context, en in die zin het begin van de Javaanse geschiedschrijving.
Het minutieus gedateerde document, uitgegeven en vertaald door Hendrik Kern, deelt mee dat een zekere koning Sanjaya op een berg een lingga van Shiva laat oprichten, dat wil zeggen een stenen kolom in de vorm van de fallus van Shiva die moet strekken tot heil van het rijk.
Na zegenbeden gericht tot Shiva, Brahma en Vishnoe, wordt meegedeeld dat het onvergelijkelijke eiland Java door de goden in bezit is genomen. Er bevindt zich daar een miraculeus heiligdom van Shiva dat verkregen is uit Kunjarakunjadéca en dat strekt tot heil van de wereld. Dit eiland werd gedurende lange tijd rechtvaardig geregeerd door een zekere koning Sanna, die zijn vijanden onderworpen had. Sanna werd opgevolgd door zijn zoon Sanjaya, een door de geleerden gewaardeerd goed kenner van de heilige leerboeken, nadat deze op zijn beurt de omringende vorsten onderworpen had.
De vermelding dat Java door de goden in bezit genomen is moet waarschijnlijk beschouwd worden als indicatie voor een recent hindoeïseringsproces dan wel een herinvoering van het Hindoeïsme na een Boeddhistisch interregnum.
"Kunjara-kunja-desa" betekent 'het land van het Kunjara-prieel'. Dit 'prieel' is te identificeren met de hermitage van de beroemde ziener (rishi) Agastya, in de Hindoe-overlevering vereerd als de verbreider van het Hindoeïsme in zuidelijk India. In het Ramayana-epos wordt verhaald hoe de figuren Rama, Sita en Lakshmana tijdens Rama's verbanning van het hof te Ayodhya een bezoek brachten aan Agastya's kluizenarij op de Kunjara-berg.
Dit leidt tot de conclusie dat het hier gaat om een Hindoeïstische vorst met culturele binding aan een Zuid-Indische vorm van Agastya-verering. Met militaire middelen verwierf hij de politieke macht over een belangrijk deel van Java. Zijn zoon, Sanjaya, proclameerde zich via de oprichting van een lingga in het jaar 732 tot universeel heerser.

Karel Justinus Calewaert (Deinze, 17 oktober 1893 - Gent, 27 december 1963) was een Belgisch bisschop. Hij was de zoon van Justinus Calewaert en Odile Van Wambeke. Vader Calewaert was handelaar te Deinze (Tolpoortstraat) en baatte er een stokerij uit.
Gedurende de Eerste Wereldoorlog trok Karel Justinus naar Engeland. Hij keerde terug om als brancardier dienst te doen aan het front.
Hij studeerde aan het Sint-Hendrikscollege van Deinze en het Sint-Barbaracollege (Gent) en de Katholieke Universiteit Leuven. 
Op 23 april 1922 werd hij priester gewijd.
Sinds 4 februari 1925 was hij professor moraaltheologie en in augustus 1927 directeur van het CIBE (militair opleidingscentrum voor geestelijke brancardiers) in Leopoldsburg.
Op 1 oktober 1931 werd hij president van het grootseminarie van Gent en in 1940 werd hij vicaris-generaal van het bisdom Gent.
Op 28 januari 1948 werd hij tot de 27ste bisschop van Gent benoemd en op 8 maart 1948 werd hij gewijd. Als wapenspreuk koos hij "Caritate veritatis" (Uit liefde voor de waarheid). Hij was 54 jaar.
Op 17 april 1948 werd Oscar Joliet tot zijn hulpbisschop benoemd.
In 1950 wijdde hij het Sint-Paulusseminarie in te Mariakerke op het domein van wijlen Amand Casier de ter Beken, waar de Gentse seminaristen de eerste twee jaren van hun opleiding volgden.
Op 16 mei 1954 wijdde hij het hele complex van Mariagrot van Maldegem-Kleit in.
Tijdens de tweede schoolstrijd schreef hij op 8 juli 1955 een herderlijke brief waarin hij de gelovigen oproept het vrij onderwijs te steunen via de actie "School en Gezin". In 1958 wordt hiervoor een herdenkingsplaquette uitgegeven.
Op 19 december 1955 wijdde hij de Scheldebrug van Temse toen die plechtig werd ingehuldigd door koning Boudewijn.
Op 27 december 1963 overleed hij op 70-jarige leeftijd en werd bijgezet in de crypte van de Sint-Baafskathedraal.


Tabus (Grieks: Ταβος) was een heros in Lydië, van wie de stad Tabae in Lydië haar naam zou hebben afgeleid (Steph. Byz., "s.v." Ταβαι.).

Justus van Triëst (Italiaans: "San Giusto", † rond 303, Aquileia) is een martelaar en de patroonheilige van de Italiaanse stad Triëst.
Volgens de overlevering werd Justus tijdens de christenvervolgingen van Diocletianus ter dood gebracht rond 303 in Aquilea. Hij zou verzwaard met stenen in zee geworpen zijn. De traditie verhaalt van een priester Sebastiaan, die door visioen te weten kwam waar Justus aan land gespoeld was en hem vervolgens begroef. Oorspronkelijk was aan Justus van Triëst een eigen kerk gewijd. Vermoedelijk werd de kerk als begraafplaats van Justus beschouwd. Deze kerk van Sint-Justus werd in de 14e eeuw samengevoegd met de titelkerk van Maria-Tenhemelopneming, waardoor de huidige kathedraal van Triëst ontstond.
De schatkamer van de kathedraal van Sint-Justus bezit een 12e-eeuwse zijden doek met een afbeelding van de heilige. Afbeeldingen van hem komen verder voor in de apsis van de kathedraal, waar Justus als jongeling met de Heilige Servolus in een mozaïek is afgebeeld. Ook is er een standbeeld van de heilige geplaatst op de gevel van de toren. Justus wordt vereerd als heilige martelaar, zijn gedachtenis is steeds op 2 november. De verering beperkt zich tot de regio Triëst.

De Intercommunale Vlaanderen-Leiedal (frans: "Communauté de communes Flandre Lys") is een Franse intercommunale structuur die gelegen is het Noorderdepartement (arrondissement Duinkerke) en het departement Nauw van Calais (arrondissement Béthune) in de regio Hauts-de-France in het zuiden van de Franse Westhoek.
De Intercommunale Vlaanderen-Leiedal bestaat uit de 8 deelnemende gemeenten :

Henricus Franciscus Bracq (Gent, 26 februari 1804 - aldaar, 17 juni 1888) was de 22e bisschop van het bisdom Gent (1865-1888).
Hendrik Frans Bracq was de zoon van Petrus Andreas Bracq (die een suikerraffinaderij bezat aan de Coupure (Gent)) en Maria Andrea Haesebyt.
Hij studeerde aan het Sint-Barbaracollege (Gent) en het Sint-Jozefscollege (Aalst) en theologie aan de Katholieke Universiteit Leuven.
Na zijn priesterwijding in Mechelen op 2 augustus 1827, werd hij professor aan het grootseminarie van Gent (1830) en directeur van de zusters van Onze-Lieve-Vrouw Visitatie te Gent (1836).
Op 23 januari 1844, werd hij seculiere kanunnik van het Sint-Baafskapittel.
Toen zijn ouders overleden waren kocht hij in 1854 hun eigendom aan de Coupure op en bouwde er een klooster en school voor de zusters van de Visitatie.
Op 27 maart 1865 werd hij bisschop van Gent benoemd en op 1 mei 1865 bisschop gewijd door kardinaal Engelbertus Sterckx, aartsbisschop van Mechelen. Zijn wapenspreuk was "In nomine Domine" (In naam van de Heer). Hij was 61 jaar. In datzelfde jaar richtte hij het Sint-Lievenscollege (Gent) op.
Op 12 juni 1866 wijdde hij de Sint-Annakerk (Gent) plechtig in. Datzelfde jaar wijdde hij ook de Sint-Jan Baptistkerk (Gent), de Sint-Machariuskerk, de Sint-Bonifatiuskerk te Munte en de Sint-Gertrudiskerk (Wetteren) in. 
Hij was concillievader in het Eerste Vaticaans Concilie van 8 december 1869 tot 20 oktober 1870.
Toen in 1872 de stad Gent het gewijde kerkhof buiten de Brugse Poort (Gent) sloot en de Westerbegraafplaats (Gent) liet aanleggen, kocht hij met geld geschonken door Joseph de Hemptinne grond om er de katholieke Begraafplaats van Mariakerke te laten aanleggen.
In 1877 zegende hij de kerk van het bedevaartsoord van Oostakker in. Op 28 december 1877 werd Gustave De Battice tot zijn coadjutor benoemd, maar op 1 maart 1886 nam die ontslag omwille van zijn slechte gezondheid.
In 1883 wijdde hij ook nog de Sint-Jozefskerk (Gent) in. Op 26 maart 1886 werd Hendrik-Karel Lambrecht dan de nieuwe coadjutor.
Bij het overlijden van Hendrik Frans Bracq op 17 juni 1888 werd hij (op zijn eigen vraag, dit om de katholieke begraafplaats van Mariakerke te promoten als tegenhanger van het geuzenkerkhof) bijgezet in de Bisschoppelijke Galerij te Mariakerke.
Maar op 24 maart 1959 werd hij (samen met vier andere bisschoppen) toch overgebracht naar de crypte van de Sint-Baafskathedraal.

De jacht op een voetbal is de titel van het eerste stripverhaal van Jommeke. De reeks werd getekend door striptekenaar Jef Nys.
Jommeke krijgt een voetbal voor zijn verjaardag en gaat voetballen achter een kasteel. In dat kasteel ligt gravin Groenvijver op sterven en laat ze in haar testament de vindplaats van de familieschat opnemen. De butler Anatool overvalt echter notaris Poenaard. Tijdens zijn vlucht dient hij het testament te verstoppen in de voetbal van Jommeke. Na het overlijden van de gravin wil Anatool het testament terug, maar Jommeke blijkt de bal voor een trompet geruild te hebben. Jommeke vlucht weg en botst op zijn vader Theofiel. Samen besluiten ze het testament terug te halen, maar Anatool luistert hen af en gaat eveneens op zoek naar de bal. De jacht op een voetbal is begonnen.
Daarop volgen enkele ruilacties van kinderen, maar uiteindelijk krijgen Jommeke en Theofiel de bal in handen. De knecht Anatool vlucht weg, maar valt in handen van twee boeven. In ruil voor zijn vrijlating vertelt hij hen het verhaal van de voetbal. Als de boeven na een mislukte poging om de voetbal in handen te krijgen, door de politie gearresteerd worden, brengen zij de politie op de hoogte van het bestaan van de voetbal. De politie meent echter dat Jommeke en Theofiel de dieven zijn. Via de radio raakt ook nog een ober, Edgar, op de hoogte van de voetbal met het testament.
Jommeke en Theofiel besluiten al hun achtervolgers te misleiden met vier valse testamenten in gelijke voetballen. De politie doorziet de list en kan zo Anatool, Edgar en de boeven arresteren. Jommeke en Theofiel reizen naar de zoon van de gravin die in Duitsland woont. Daar aangekomen worden ze nog gearresteerd door de politie, maar de zoon van de gravin pleit hen vrij.
Het verhaal "De jacht op een voetbal" werd in 1987 in hertekende versie heruitgegeven als album nummer 143. In dit album vindt Jommeke een voetbal ergens op zolder daar waar hij dit in het originele verhaal als verjaardagscadeau van zijn vader kreeg. Verder werden de boeven Piet Kwak en Kale Schrobber vervangen door de inmiddels bekende personages Kwak en Boemel. Een van de vriendjes van Jommeke wordt vervangen door Filiberke die pas in album nr. 2 voor het eerst zou verschijnen. In het nieuwe album, dat nr. 143 meekrijgt, wordt de papegaai van de zoon van de gravin vervangen door Flip, maar net als Filiberke zou die pas in album nr. 2 zijn opwachting maken. Het album zou in 1990 terug als album nummer 1 beschouwd worden. Het nummer 143 werd ingevuld door het op stapel staande album "Va Kwak en moe Boemel".

5 tegen 5 (van 1983 t/m 1986 geschreven als Vijf tegen vijf) is een Nederlandse televisiequiz, ontstaan in 1983 en gebaseerd op het Amerikaanse format Family Feud, dat vanaf 1983 in verschillende periodes op de Nederlandse televisie wordt vertoond.
In het programma spelen twee teams van vijf spelers tegen elkaar en beantwoorden ze vragen die gebaseerd zijn op onderzoek onder de Nederlandse bevolking. Aan de kandidaten de opdracht om in te schatten hoe de meerderheid van het Nederlandse publiek ergens over denkt. Om de ronde te kunnen winnen, moet men 100% scoren. Men kan de vraag houden of weggeven aan de tegenstander. In de finale moeten de kandidaten gezamenlijk 200% scoren.
Aanvankelijk wordt het spel gepresenteerd door Willem Ruis die op dat moment bij de VARA werkzaam is. De voice-over is in eerste instantie John de Mol jr., eveneens de producent van het programma. Na de overstap van Ruis van de KRO naar de VARA in 1981 blijft zijn voice-over Pierre van Ostade aanvankelijk bij de KRO, maar in 1984 herenigt hij zich alsnog met Willem Ruis en wordt zodoende de voice-over van Vijf tegen vijf.
Een aantal jaren na de dood van Ruis wordt het programma in maart 1992 opnieuw uit de kast getrokken en bij de VARA gepresenteerd door Peter Jan Rens. De voice-over is wederom in handen van John de Mol jr. De titel wordt vanaf dat moment geschreven als "5 tegen 5". Wanneer Peter Jan Rens in hetzelfde jaar overstapt naar RTL 4, gaat het programma mee. Later wordt de Lotto sponsor van het programma en krijgt het decor een geel uiterlijk en vindt ook de wekelijkse lottotrekking tijdens het programma plaats. In 1998 stopt RTL 4 met het uitzenden van het programma, omdat er problemen zijn met de formatrechten.
Bij het van start gaan van de nieuwe televisiezender Talpa in 2005 wordt de formule door deze zender van stal gehaald, waarbij de presentatie achtereenvolgens in handen komt te liggen van Gordon en Winston Gerschtanowitz.
In 2009 wordt het eenmalig gepresenteerd door Carlo Boszhard, het programma is de ontknoping van de actie 'RTL staat voor Aap' van het Wereld Natuur Fonds.
In het najaar van 2015 keerde het programma terug bij RTL 4 met Ruben Nicolai als presentator.

Pintuyan is een gemeente in de Filipijnse provincie Southern Leyte op het eiland Panaon. Bij de laatste census in 2007 had de gemeente bijna 10 duizend inwoners.
Pintuyan is onderverdeeld in de volgende 23 barangays:
Pintuyan had bij de census van 2007 een inwoneraantal van 9.911 mensen. Dit zijn 344 mensen (3,6%) meer dan bij de vorige census van 2000. De gemiddelde jaarlijkse groei komt daarmee uit op 0,49%, hetgeen lager is dan het landelijk jaarlijks gemiddelde over deze periode (2,04%). Vergeleken met de census van 1995 is het aantal mensen met 1.523 (18,2%) toegenomen.
De bevolkingsdichtheid van Pintuyan was ten tijde van de laatste census, met 9.911 inwoners op 36,98 km², 268 mensen per km².

Niet-confessionele zedenleer, ook vaak kortweg zedenleer genoemd, is in België een schoolvak dat in 1879 door de wet op het lager onderwijs van minister Pierre Van Humbeeck is ingevoerd in alle gemeentelijke overheidsscholen en tegenwoordig in Vlaanderen in het hele secundair onderwijs verplicht geprogrammeerd staat in het overheidsonderwijs. Dit onderwijs, ingericht door staat, gemeente of provincie, geeft de ouders en de leerling de keuze tussen een van de erkende godsdiensten (anglicaanse, islamitische, joodse, katholieke, orthodoxe of protestants-evangelische godsdienst) of niet-confessionele zedenleer. De personen die het ouderlijk gezag uitoefenen moeten in de keuze tussen levensbeschouwelijke vakken volledig vrijgelaten worden. Is de leerling 12 jaar of ouder, dan gebeurt de keuze voor het onderricht in niet-confessionele zedenleer of een van de erkende godsdiensten, evenals de eventuele aanvraag tot vrijstelling in samenspraak met de leerling. Dit alles is een gevolg van het Belgische schoolpact van 1959.
Oorspronkelijk werd het bedacht als tegenhanger van godsdienstonderricht, was het atheïstisch en had het een anti-klerikale bijklank. Het invoeren van het vak was dan ook een van de oorzaken van de eerste schoolstrijd (1878-1884). Later is het vak geëvolueerd naar een algemeen maatschappijkritisch reflectievak met onderwerpen als moraal, burgerzin, mensenrechten en vrije meningsuiting. Zelfs een beschrijving van het fenomeen religie als antwoord op levensvragen, en een vergelijkende studie tussen wereldgodsdiensten worden nu opgenomen in het programma.

Tabalus (Grieks: Ταβαλος) was een Pers, die door Cyrus, nadat hij Sardis had ingenomen, aan het hoofd van het garnizoen werd achtergelaten. Hier werd Tabalus kort daarop belegerd door de rebel Pactyas, maar werd ontzet door Mazares ()

De Ensoniq ESQ-1 is een synthesizer die gemaakt werd door Ensoniq. De ESQ-1 werd in 1986 geïntroduceerd en werd tot 1988 gebouwd.
De ESQ-1 was 8-stemmig polyfoon en was uitgerust met 3 digitale oscillatoren per stem. Elke DCO kon gebruikmaken van 1 van 32 verschillende golfvormen. Sommige hiervan waren eenvoudig, zoals een zaagtand of driehoek, andere waren samples van bijvoorbeeld piano of stem.
De ESQ-1 had 3 LFOs, een analoog 4-polig resonant laagdoorlaat filter en 4 envelope generatoren. De ESQ-1 was uitgerust met 61 aanslaggevoelige toetsen, een volledige MIDI implementatie, opslagruimte voor 40 patches (klanken), een geheugencartridge aansluiting en een 8-sporen sequencer.
Het klavier van de ESQ-1 heeft zelf geen aftertouch, maar aftertouch is wel aanstuurbaar via MIDI.
Er was ook een versie zonder toetsen. De specificaties van dit model, de ESQ-M, is gelijk aan die van de ESQ-1, op het ontbreken van de sequencer na.

San Francisco is een gemeente in de Filipijnse provincie Southern Leyte op het eiland Panaon. Bij de laatste census in 2007 had de gemeente ruim 12 duizend inwoners.
San Francisco is onderverdeeld in de volgende 22 barangays:
San Francisco had bij de census van 2007 een inwoneraantal van 12.084 mensen. Dit zijn 1.215 mensen (11,2%) meer dan bij de vorige census van 2000. De gemiddelde jaarlijkse groei komt daarmee uit op 1,47%, hetgeen lager is dan het landelijk jaarlijks gemiddelde over deze periode (2,04%). Vergeleken met de census van 1995 is het aantal mensen met 2.541 (26,6%) toegenomen.
De bevolkingsdichtheid van San Francisco was ten tijde van de laatste census, met 12.084 inwoners op 68,6 km², 176,2 mensen per km².

Tacita ("de zwijgzame") was een van de "Camenae", wiens cultus geloofd werd te zijn ingevoer in Rome door Numa Pompilius. Hij wordt, daarenboven, gezegd de cultus van Tacita in het bijzonder te hebben aanbevolen, als de belangrijkste onder de "Camenae" (Plut. Numa, 8.).

San Juan is een gemeente in de Filipijnse provincie Southern Leyte op het eiland Leyte. Bij de laatste census in 2007 had de gemeente ruim 14 duizend inwoners.
San Juan is onderverdeeld in de volgende 18 barangays:
San Juan had bij de census van 2007 een inwoneraantal van 14.442 mensen. Dit zijn 932 mensen (6,9%) meer dan bij de vorige census van 2000. De gemiddelde jaarlijkse groei komt daarmee uit op 0,92%, hetgeen lager is dan het landelijk jaarlijks gemiddelde over deze periode (2,04%). Vergeleken met de census van 1995 is het aantal mensen met 3.050 (26,8%) toegenomen.
De bevolkingsdichtheid van San Juan was ten tijde van de laatste census, met 14.442 inwoners op 96,12 km², 150,2 mensen per km².

De mango ("Mangifera indica") of manga (Surinaams-Nederlands: manja, [ˈmaɲja], soms [ˈmaɲjə]) is de commercieel belangrijkste soort uit het geslacht "Mangifera" en is na de banaan het belangrijkste fruit uit de tropen. De groenblijvende boom kan een hoogte van 40 m bereiken. De boom heeft een dichte, brede kruin. De afwisselend geplaatste bladeren zijn leerachtig, glad, glanzend, donkergroen, gaafrandig en hebben een ovale, toegespitste vorm. Het blad is 15–30 cm lang en tot 3,5 cm breed. De bladsteel is 2–6 cm lang. De eindstandige, vertakte bloeiwijzen kunnen tot 100.000, enkele millimeters grote, gelige of rozige bloemetjes bevatten. Van deze bloemen wordt maar een klein deel bestoven en rijpt een nog kleiner deel uit tot volwassen vruchten.
De mango is een steenvrucht die in vorm varieert, afhankelijk van het ras. De vruchten zijn 5–20 cm lang, meestal asymmetrisch, ovaalvormig en vaak gekromd met aan het uiteinde een korte, brede tuit. Er bestaan echter ook rassen met bolvormige vruchten. De schil is tot 2 mm dik, glad en glanzend. Als de vrucht rijp is, kan deze groen, geel, oranje, rood of bontgekleurd zijn. Het rijpe vruchtvlees is zacht en sappig, geel van kleur en vezelig tot bijna vezelloos. De vrucht smaakt zoet-aromatisch en verspreidt een zoete geur. De smaak hangt ook af van het gehalte aan terpentijn, wat bij goede rassen laag is. Aan de hand van de geur is ook de rijpingsgraad betrouwbaar vast te stellen, want er zijn immers ook vruchten die rijp groen van kleur zijn. De steenpit is houtig en afgeplat en zit stevig aan het vruchtvlees vast. De pit wordt ook wel het 'visje' van de mango genoemd. 
Rijpe vruchten worden als handfruit gegeten en onrijpe vruchten kunnen als groente worden bereid of worden ingelegd in zoetzure curry's. De bloesem van de mangoboom is ook eetbaar en levert bovendien een zoete honing. Het hout van de mangoboom kan worden gebruikt voor de fabricage van meubels.
De mango stamt waarschijnlijk uit de bossen in het noordoosten van India en Zuidoost-Azië, waar de mango in het wild voorkomt. In India zijn de vrucht en de boom heilig. De mango speelt een rol in de symboliek van het boeddhisme. Waarschijnlijk is de vrucht in de vierde en vijfde eeuw voor Chr. door Indiërs verspreid over Oost-Azië. In de 10e eeuw na Chr. hebben de Arabieren gezorgd voor verspreiding langs de Oost-Afrikaanse kust. De Portugezen namen de mango mee naar Brazilië aan het begin van de 18e eeuw. In 1742 werd de vrucht geïntroduceerd op Barbados en vervolgens op de andere eilanden in de Caraïben . Sinds begin 19e eeuw wordt de plant wereldwijd in de (sub)tropen gekweekt, het meest noordelijk in Israël en Florida.
Mango bevat enzymen die eiwitten afbreken door de eiwitketens in stukjes te knippen. Mango is dan ook moeilijk met ijs, melk of vlees te combineren. Men blancheert mango daarom voor gebruik als mango in combinatie met zuivel of gelatine wordt verwerkt. Door dit blancheren worden de enzymen (proteasen) inactief.

Lodewijk-Jozef Delebecque (Ieper, 7 december 1798 - Gent, 2 oktober 1864) was de 21ste bisschop van het bisdom Gent (1838-1864).
Lodewijk-Jozef Delebecque was de zoon van Michel Delebeque en Célestine Foye.
Hij studeerde aan het seminarie van Gent en werd in Mechelen tot priester gewijd op 24 mei 1822. 
Hij werd leraar aan het college in Ieper (1825) en onderpastoor in de Sint-Jacobskerk (Ieper) (1827). 
In 1830 werd hij leraar aan het kleinseminarie in Gent en in 1831 professor aan het grootseminarie aldaar. 
In 1832 werd hij secretaris van François-René Boussen en in 1833 werd hij president van het Grootseminarie van Brugge. 
Op 13 september 1838 werd hij door paus Gregorius XVI bisschop van Gent benoemd en op 4 november 1838 (hij was net nog geen 40 jaar oud) tot bisschop gewijd door kardinaal Engelbertus Sterckx, aartsbisschop van Mechelen. Zijn wapenspreuk was "Monstra te esse Matrem" (Toon dat gij Moeder zijt).
Mgr. Delebecque stichtte onder meer in 1839 de congregatie van de Hiëronymieten.
In 1840 benoemde hij zijn neef Prosper Morel tot erekanunnik en die bewees aan de bisschop en ook aan de toenmalige nuntius (Raffaele Fornari) allerlei diensten, waardoor Morel in 1844 titulair kanunnik van Sint-Baafskapittel werd en erekamerheer van de paus (Camerieri d'Onore Extra Urbem). Dit leverde hem de titel van monseigneur op, tot groot ongenoegen van de andere kanunniken. In 1845 kwam hij echter in opspraak wegens financieel gesjoemel met geld van het bisdom en ontnam de bisschop hem (onder druk) al zijn titels. 
Op 14 januari 1842 kreeg Delebecque van de paus de eretitels van "Huisprelaat van de Paus", "Romeins Graaf" en "Bisschop-troonassistent van Zijne Heiligheid".
Op 31 augustus 1845 wijdde hij het nieuw Bisschoppelijk Paleis van Gent in.
Op 1 september 1853 legde hij de eerste steen van de Sint-Annakerk (Gent) en op 24 november van datzelfde jaar wijdde hij het klooster van de Congregatie van de Zusters Apostolinnen van de H.Jozef te Wetteren in.
In 1864 stuurde hij Henry Gabriels, op vraag van kardinaal John McCloskey (aartsbisschop van New York), naar de Verenigde Staten om er les te geven in het St. Joseph’s Seminary in Troy (New York).
Hij bezat een zomerverblijf in Astene, dat in 1863 werd afgebroken en waarvan nu nog het neerhof “Patershof” bestaat.
Op 2 oktober 1864 overleed hij op 65-jarige leeftijd. Er ontstond een discussie tussen het bisdom en het stadsbestuur over zijn begraafplaats. Wettelijk was het verboden nog iemand in de crypte van de Sint-Baafskathedraal te begraven, maar op vraag van het bisdom gaf het stadsbestuur een tijdelijke toestemming, tot de familie een definitieve plaats had gekozen. Toen de familie enkele weken later vroeg hem daar toch definitief te laten rusten werd dat, na een hevige discussie tussen de gemeenteraadsleden, uiteindelijk toch toegestaan op 27 december.

Het Leiedal (Frans: "Vallée de la Lys", ook wel "Plaine de la Lys" of Leievlakte genoemd) is een fysisch-geografisch landschap in het zuiden van de Westhoek. Het omvat het dal van de Leie aan weerszijden van de rivier. 
In het bijzonder in West-Vlaanderen en in de Franse Westhoek wordt de benaming Leiedal gebruikt om het meest zuidelijke gebied van de Westhoek te onderscheiden van het Heuvelland of Houtland ten noorden ervan.
Plaatsen in het gebied zijn:

Giuseppe Maria Gioacchino Cambini (ook (maar niet juist): Giovanni Giuseppe-Maria Cambini) (Livorno, Italië, 13 februari 1746 – Bicêtre bij Parijs, 29 december 1825) was een Italiaanse componist en dirigent.
In zijn jeugd kreeg hij muziekles van een Maestro Polli en later van Padre Martini in Bologna - die ook les had gegeven aan Wolfgang Amadeus Mozart - en van Joseph Haydn. Uit de "Biographie Universelle des Musiciens et bibliographie générale de la musique" (Parijs, 1873, pp. 162-164) van François-Joseph Fétis is gebleken, dat hij rond 1767 een reis naar Napels maakte en daar zijn debuut als violist maakte. Het werk, dat hij uitgevoerd heeft, is niet gedocumenteerd. In een andere romantische kroniek staat geschreven, dat op de terugreis Cambini al zijn financieel vermogen kwijtraakte nadat zijn schip door piraten werd gekaapt. Een rijke Venetiaanse koopman heeft hem dan in Spanje vrijgekocht.
In 1773 ging hij naar Parijs waar hij in mei 1773 op het "Concert Spirituel" concerteerde.
In november 1773 publiceerde hij zijn "Zes kwartetten" voor strijkers, op. 1. Nadat een van zijn symfonieën werd opgevoerd op de "Concert Spirituel", was hij een heel gevraagd componist en werden zijn werken al gepubliceerd onmiddellijk nadat de laatste noot was neergeschreven
Hij was een snelschrijver en zo telde men in 1800 meer dan 600 gepubliceerde werken onder de naam van Cambini. Al zijn instrumentale werken werden geprogrammeerd op het "Concert Spirituel" en het "Concert des Amateurs", en dat bracht hem grote populariteit, bijzonder in de Franse muziekkringen.
Hij was componist voor het "Koninklijk orkest", in 1788 werd hij muziekdirecteur van het "Théâtre des Beaujolais" en toen dit 1791 gesloten werd, ging hij tot 1794 naar het "Théâtre des Louvois".
Gedurende de Franse Revolutie schreef hij naast zijn opera's patriottische hymnen en liederen voor de revolutie, symfonieën en kamermuziek.
Hij gaf vioolles, privé-lessen zang en compositie, omdat hij geen geschikte job vond en geen gelegenheid kreeg om de privé-concerten in de Parijse palasten van de koopman Armand Séguin te geven, en voortdurende financiële problemen had.
Na 1800 ging het spoedig bergaf met zijn creatieve impulsen. Hij werkte als muziekcriticus voor de "Allgemeine Musikalische Zeitung" van 1803 tot 1805 en voor het Parijse magazine "Les tablettes de Polymnie" van 1810 tot 1811.
Ook over de toedracht van zijn dood zijn twee verschillende versies bekend: De eerste versie is dat hij op 29 december 1825 in een psychiatrische kliniek in Bicêtre bij Parijs overleed en de tweede versie is, dat hij naar Nederland vertrok en daar in 1818 overleed.

De Montreal Tramways Co. (MTC) was een vervoersbedrijf in Montreal, Canada. Het bedrijf werd in 1951 opgevolgd door de Montreal Transportation Commission.
In 1866 richtten een groep investeerders de Montreal City Passenger Railway Company op met als doel een aantal paardentramlijnen aan te leggen. In november 1861 werden de eerste lijnen geopend. De paardentram was een groot succes en het bedrijf werd uitgebouwd. In 1886 werd de naam gewijzigd in Montreal Street Railway company (MSRC). Dit bedrijf startte in 1881 met elektrificatieplannen voor het tramnet. In september 1892 werden de eerste elektrische tramlijnen in bedrijf gesteld. Twee andere bedrijven legden ook tramlijnen in Montreal aan. De The Montreal Park & Island Railway company (MP&IRC) en de Montreal Island Belt Line Railway (MIBLR). Het eerste van deze twee bedrijven startte in 1894 lijnen naar de voorsteden (zogenaamde Interurban). In 1911 fuseerden deze drie bedrijven tot de Montreal Tramway Company (MTC). MTC was het grootste tramvervoersbedrijf in Canada dat op zijn hoogtepunt, rond 1920, 1000 trams bezat en een netwerk van 450 kilometer exploiteerde. De vervoerscijfers waren hoog, zelfs in 1944 werden nog 300.000.000 passagiers per jaar vervoerd.
Wat betreft de dienstregeling en de soort trams die werden ingezet, was MTC één van de meest unieke bedrijven. Dit blijkt uit het toepassen van een aantal uitvindingen en primeurs. Enkele van deze toepassingen werden ook door de extreme klimaatomstandigheden, een jaarlijkse sneeuwval van rond 30 centimeter, en de steile straten in de stad in gang gezet.
De heuvels in de stad waren vaak 11% steil en in het centrum bestonden slechts enkele doorgaande straten, bijvoorbeeld St. Catherine Street en Bleury Street, waardoor deze straten in spitsuren een onafzienbare rij trams te zien gaven. Op sommige lijnen werden frequenties gereden van eens per 30 seconden wat ervoor zorgde dat in bepaalde straten 400 trams per uur reden.
Al in 1905 ontwikkelde twee ingenieurs van het trambedrijf, Ross en McDonald, de P.A.Y.E. (Pay As You Enter) tram. Dit was een tiental jaren voordat dit in de VS werd toegepast bij de Nearside Car en de Peter Witt Car.
In 1908 was MTC het eerst trambedrijf ter wereld dat alleen nog maar stalen trams in dienst had en stelde. 
In 1928 bouwde Canadian Car & Foundry, de belangrijkste tram en treinfabriek van Canada, een grote enkelgelede tram voor Montreal. De beweegredenen voor deze tram waren dezelfde als elders: meer passagiers proberen te vervoeren met dezelfde hoeveelheid personeel. Uiteindelijk werden twee wagens gebouwd die 90 zitplaatsen hadden en ‘Duplexes’ werden gedoopt. Ze werden ingezet op de zeer drukke lijn 24 – Saul St. Denis, maar waren geen succes.
Bijnamen voor de trams waren in Montreal in zwang. Zo werd een extra lang tramtype ‘Klondyke’ gedoopt omdat het bedrijf met deze trams meer passagiers met dezelfde hoeveelheid personeel probeerde te vervoeren. Een andere karakteristiek die nergens werd herhaald was het ontbreken van koplampen voor op de trams. Hiervoor in de plaats werd een brede band onder de raampartij van licht voorzien. Zo was er sprake van indirecte verlichting die de veiligheid echter niet ten goede kwam.
Populair waren uitjes met de tram naar de parken en heuvels rond de stad. Zo kon men per tram naar Mont Royal waarvoor een tunnel met een lengte van 150 meter werd gegraven om de heuvel te kunnen bereiken.
MTC was een lid van de Electric Railway Presidents’ Conference Committee die de PCC tram ontwikkelde maar had tot de Tweede Wereldoorlog geen animo deze trams te kopen. Het wagenpark was voor de toen geldende begrippen vrij nieuw. In 1940 was zeker een derde van de 947 in dienst zijnde trams gebouwd tussen 1926 en 1930. Verder had het management twijfels over de toepasbaarheid van de PCC in de specifieke omstandigheden die in Montreal, klimaat en heuvels, golden. Een opvallende redenatie aangezien op dat moment PCC-cars zich al bewezen hadden in vergelijkbaar winterweer en op nog steilere heuvels in bijvoorbeeld Pittsburgh. 
Op het moment dat Canada zich in de Tweede Wereldoorlog mengde, steeg de economische activiteit, en daarmee het gebruik van de trams, explosief. MTC wilde op de Amerikaanse tweedehands markt tram aanschaffen maar zag zich gedwarsboomd doordat de meeste bedrijven hun trams niet meer wilden verkopen en even later de Amerikaanse regering export van onder meer trammatriaal verbood.
In 1942 kreeg MTC van de Canadese overheid toestemming 25 nieuwe PCC’s te bestellen. Zoals bij elke Canadese opdracht zouden de carrosserieën bij St. Louis Car Co. gebouwd moeten worden en de rest van de wagens in Canada geproduceerd. Halverwege 1942 reduceerde de United States War Production Board, een staatsautoriteit die de im- en export van ruw materiaal gedurende de Tweede Wereldoorlog controleerde, de opdracht tot de helft. Uiteindelijk werd definitief toestemming verkregen tot de aanschaf van 18 trams.
De Canadese overheid verkreeg in 1943 nog toestemming voor 40 PCC-cars uit de VS maar zij vond de nood wat betreft nieuw trammateriaal in Vancouver en Toronto hoger.
Begin 1945 plaatste MTC nog een opdracht voor 30 PCC-cars maar deze werd afgezegd. Alleen nog in 1949 vroeg men bij St. Louis Car Co. naar de prijs van 50 tot 100 Cars maar ook hier kwam niets van.
De 18 wel afgeleverde PCC-cars werden in 1944 op lijn 29 – Outremont in dienst gesteld gesteld. Zij werden 3500 – 3517 genummerd.
Lijn 29 werd gekozen omdat deze lijn verschillende stukken op haar route had waar zij niet met ouder materiaal moest rijden en zo wilde men de optimale prestaties uit de PCC-cars halen. De wagens bleken succesvol maar bij de bestuurders waren zij minder populair, omdat de wagens, als zij tegen een heuvel uit stilstand moesten optrekken, de neiging hadden eerst een meter achteruit te rijden.
In 1951 werd MTC overgenomen door de Montreal Transportation Commission, die het als haar opdracht zag het openbaar vervoer in Montreal zo snel als mogelijk alleen uit te voeren met (trolley)bussen. In 1949 was er echter nog een verlenging van lijn 29 van ongeveer 1 ½ kilometer naar Garland gebouwd. Deze visie was er op gebaseerd dat de congestieproblemen in Montreal het best met drie onderdelen konden worden bestreden: een busbedrijf, aanleggen of verwijden van wegen en het op termijn bouwen van een metro.
In 1958 werd lijn 29 opgeheven en werden de PCC-cars ingezet op de lijnen 44 – Papineau en 54 – Rosemont totdat ook deze werden opgeheven. De laatste trams reden in Montreal op 30 augustus 1959.
De nieuwe MTC wilde de pas 15 jaar oude PCC-cars nog graag verkopen, maar vond geen bedrijf dat de wagens tegen de gewenste prijs wilde kopen. In 1963 werden de wagens uiteindelijk allemaal gesloopt.
In Montreal waren trams met een bestuurder én een conducteur crème met olijfgroen geschilderd. Trams met eenmansbediening crème met drie rode strepen over de lengte van de zijkanten.
De lijnnummers werden rechtsonder in het voorraam getoond en bestonden uit twee gescheiden lijnfilmkastjes met in ieder kastje een zwarte rol waarop met witte cijfers 0 tot en met 9 waren aangebracht.

Juan Ramón López Caro (Lebrija, 23 maart 1963) is een Spaanse voetbalcoach en de huidige hoofdtrainer van het Chinese Dalian Yifang.
Lopéz Caro werd in 2001 trainer van Real Madrid Castilla. Hij bracht de reserveploeg van Real Madrid terug naar de Segunda División A. In december 2005 volgde Lopéz Caro de Braziliaan Vanderlei Luxemburgo op als trainer van het eerste elftal. In 2006 werd hij bij Real Madrid als trainer opgevolgd door de Italiaan Fabio Capello. In het seizoen 2006/2007 was Lopéz Caro werkzaam bij UD Levante en Racing Santander, maar bij beide clubs moest hij voortijdig vertrekken. Na trainer te zijn geweest bij het Roemeense FC Vaslui trad hij aan als bondscoach van Saoedi-Arabië, als opvolger van Frank Rijkaard. Sinds 2016 is Lopéz Caro hoofdtrainer van het Chinese Dalian Yifang.

Pearl Street is een straat op Lower Manhattan, New York. Hij loopt in noordoostelijke richting van Battery Park naar de Brooklyn Bridge. 
De naam komt van Paerlstraet, een straat in Nieuw-Amsterdam rond 1660. De straat is zo genoemd vanwege de grote hoeveelheid oesters die er werden gevonden langs de oever. Pearl Street geeft op de meeste stukken de originele oostgrens aan van het lagere gedeelte van Manhattan Island; door de vele ontginningen in de afgelopen eeuwen is de kustlijn 213 tot 274 meter verder richting de East River opgeschoven.
Thomas Edisons eerste energiecentrale, Pearl Street Station, lag aan Pearl Street.


Leonce Albert Van Peteghem (Sint-Kruis-Winkel, 7 oktober 1916 - Gent, 7 januari 2004) was een Belgisch bisschop. Van Peteghem was de 28 bisschop van het bisdom Gent (1964-1991) en was meer dan 25 jaar bisschop.
Hij werd geboren als jongste zoon uit een landbouwersgezin van twaalf kinderen. Hij bracht een deel van zijn jeugd door in Lochristi, toen de familie verhuisd was naar een hoeve daar, en verhuisde later naar De Pinte. Leonce-Albert volgde de Grieks-Latijnse humaniora aan het Sint-Lievenscollege van Gent. Hij studeerde aan het het seminarie te Gent en aan de Katholieke Universiteit Leuven.
Op 18 augustus 1940 werd hij tot priester gewijd en hij behaalde in 1943 het diploma van licentiaat in de theologie aan de K.U. Leuven. 
Op 11 september 1943 werd hij professor in de fundamentele moraaltheologie benoemd aan het grootseminarie van Gent en werd er in 1956 geestelijk directeur. 
Tijdens de oorlogsjaren was hij subregent aan het Paus Adriaan-VI-college ('Pauscollege') in Leuven.
Hij werd op 31 januari 1956 kanunnik van het Sint-Baafskapittel.
Op 22 januari 1960 werd hij rechter aan de kerkelijke rechtbank van het bisdom Gent en een jaar later benoemde Karel Justinus Calewaert hem tot zijn vicaris-generaal. 
Paus Paulus VI benoemde hem op 28 mei 1964 tot 28ste bisschop van Gent. Hij werd (op 47-jarige leeftijd) door kardinaal Suenens tot bisschop gewijd op 29 juni 1964 in de Sint-Baafskathedraal van Gent. Als bisschopsleuze koos hij "In Deo salutari" (In God de Heiland). Mede als verwijzing naar zijn geboortedorp, koos hij een wapen met drie kruisen. 
Mgr. Van Peteghem nam als concilievader nog twee jaar deel aan het Tweede Vaticaans Concilie, dat in oktober 1962 gestart was. 
Op 1 oktober 1967 werd hij erekanunnik van het Sint-Baafskapittel van het zusterbisdom Haarlem. In 1977 bracht hij een catechismus uit ten behoeve van de geloofsopvoeding in zijn bisdom.
Op 13 juli 1990 werd Arthur Luysterman tot zijn coadjutor benoemd. 
Op 7 oktober 1991 (zijn vijfenzeventigste verjaardag) bood hij als eerste Gentse bisschop (volgens de nieuwe regels van de apostolische brief "Ecclesiae Sanctae" van paus Paulus VI uit 1966) zijn ontslag aan aan paus Johannes Paulus II, die het op 27 december 1991 aanvaardde.
Hij werd volgens zijn opvolger (Mgr. Luysterman) gekenmerkt door zijn eenvoud, zijn hartelijkheid en opvallende eerlijkheid. Van Peteghem stond ook bekend om zijn trouw aan de Kerk en haar leer tijdens de woelige periode van de jaren 60 uit de twintigste eeuw. Hij was een bekend voorstander van de herkenbaarheid van priesters aan de hand van hun klederdracht en verzette zich tegen priesters die hun kerken inrichtten met kerkstoelen die het de gelovigen onmogelijk maakten te knielen.
Hij overleed op 87-jarige leeftijd in het Gentse rustoord Avondvrede op 7 januari 2004 en werd op 17 januari begraven in de Sint-Baafskathedraal in aanwezigheid van Godfried kardinaal Danneels en de socialistische burgemeester Frank Beke. Hij werd na de plechtigheid begraven in de crypte van de kathedraal .

Leverbotziekte (ook wel distomatose of fasciolose genoemd) is een parasitaire ziekte die wereldwijd voorkomt onder herkauwers. De belangrijkste verwekker van leverbotziekte in gebieden met gematigd klimaat is de "Fasciola hepatica", een ovaalvormige platworm van 30 × 12 millimeter, die behoort tot de trematoda.
Leverbot was tot voor enkele jaren een beetje in de vergetelheid geraakt. Heel wat rundveehouders hebben de (goede) gewoonte om bij het opstallen ivermectines te gebruiken als algemene interne- en externe parasietenbestrijding. Sommigen denken dat door het breedspectrum van de ivermectines alle parasieten bestreden worden, doch leverbot is niet gevoelig voor ivermectines, waardoor deze parasiet zich de laatste decennia vrij goed heeft kunnen handhaven op veel bedrijven. 
Alhoewel verschillende leverbotsoorten bij vele diersoorten kunnen voorkomen (inclusief de mens), zijn rundvee, maar vooral schapen gastheer voor de parasiet. 
De volwassen leverbot, die zich in de galgangen van de lever bevindt, produceert talrijke eieren, 140µ bij 80 µ, die via de gal in het darmkanaal en vervolgens met de uitwerpselen in de buitenwereld terechtkomen. 
Afhankelijk van de temperatuur en de aanwezigheid van water, ontwikkelt zich binnen de 2 à 4 weken een miracidium larve, die in het water leeft en actief op zoek gaat naar de tussengastheer, zijnde een waterslakje: de leverbotslak "(Galba truncatula)".
De miracidiumlarve dringt de slak binnen. In de slak gebeurt een ongeslachtelijke vermenigvuldiging door de vorming van een sporocyst, (1 mm) die 5 à 8 rediae vormt (soms met dochterrediae) en vervolgens ontwikkeling tot het cercaria-stadium. Na deze ontwikkeling die ongeveer twee maanden duurt verlaten de cercariae de slak. De cercariae (1 mm groot, waarvan 2/3 staart) zwemmen rond en zetten zich vast op de aanwezige planten vlak onder het wateroppervlak en kapselen zich in. Deze meta-cercariae kunnen verschillende maanden infectieus blijven.
Na opname van de besmette planten door de gastheer (voornamelijk rund of schaap), komen de jonge larvaire leverbotjes vrij in de darm. Ze doorboren de darmwand, komen in de buikholte en penetreren in de lever. Ze migreren verschillende weken door het leverweefsel, waarbij ze groeien en leverweefsel vernietigen, om uiteindelijk in een galgang te belanden, waar ze volwassen worden en eieren leggen. Bij schapen kunnen deze platwormen meerdere jaren (tot 10 jaar) in de galgangen overleven. Bij runderen zouden ze minder lang aanwezig blijven. De prepatente periode bedraagt 10 à 12 weken. 
De volledige cyclus duurt minimaal 17 à 18 weken.
Herkauwers besmetten zich voornamelijk op vochtig weiland. De aanwezigheid van waterslakjes is noodzakelijk voor het voltooien van de cyclus. Laag gelegen weiden met grachten of poelen zijn het biotoop van de leverbot. Vooral als deze graslanden ook nog regelmatig overstromen, wordt de infectiekans groter. Ook bij langdurige regenval kan voldoende water tussen de graszoden blijven staan, waarlangs waterslakjes vanuit hun oorspronkelijk biotoop uitzwermen.
Doch één natte hoek of grachtkant volstaat om leverbotproblemen te veroorzaken. Vandaar dat er reeds zware leverbotinfestaties vastgesteld zijn in heuvelachtig gebied. Namelijk op weiland waar bronnen aanwezig zijn, die permanent vochtige en drassige plekken veroorzaken.
Zware besmettingen worden vooral gezien, wanneer de dieren het oppervlaktewater (gracht, poel, bron) gebruiken om te drinken.
Waarschijnlijk worden hierdoor grotere hoeveelheden cercariae (mogelijk ook slakken) opgenomen.
Insleep op een bedrijf is mogelijk via aankoop. Ook aangekocht hooi kan besmet zijn met metacercaria cysten. Bij inkuilen van gras sterven de cysten af.
De hoeveelheid metacercariae die opgenomen worden over een korte periode bepalen de graad van aantasting.
Bij rundvee ziet men vaak geen acute symptomen of sterfte. Wel worden de dieren naargelang het seizoen vordert sloom en mager, met lang haarkleed. Vaak is het zo: hoe jonger de dieren hoe erger de symptomen zich manifesteren.
Ze lijden aan bloedarmoede en eiwittekort, waardoor het typische onderkaak oedeem optreedt. Runderen vormen antistoffen tegen leverbot. Deze antistoffen blijven evenwel niet lang (6 maanden) aantoonbaar.
De migrerende larven vernietigen het leverweefsel en veroorzaken bloedingen. Bij acute zware besmettingen is er ernstige schade. Migratiesporen kan men op de lever zien. Bij herhaalde en chronische besmettingen kan zelfs levercirrose ontstaan.
Weefselnecrose als gevolg van de larvairemigratie kan een gunstig (anaeroob) microklimaat doen ontstaan waarin eventuele Clostridium sporen tot ontwikkeling kunnen komen, met levergangreen tot gevolg.
Volwassen leverbotten beschadigen de galgangen, die verdikken en soms verkalken.
Schapen zijn gevoeliger voor leverbot, voornamelijk doordat ze geen weerstand na besmetting opbouwen, en de opeenvolgende infestaties dus accumuleren.
Vaak worden ze ook zwaarder besmet omdat ze korter bij de grond grazen. Bij schapen komt dan ook soms sterfte voor door leverbotaandoening. Geïnfecteerde schapen scheiden langdurig en veel wormeieren uit en doen dus de leverbot infectiedruk op de weide stijgen.
Afhankelijk van de graad van leverbeschadiging, ziet men bij de aangetaste dieren een groeivertraging tot zelfs groeistilstand optreden.
Bij melkvee kan een melkproductiedaling voorkomen tijdens de acute fase van besmetting.
Door de gestoorde leverwerking en gestoorde spijsvertering ontstaat conditieverlies die resulteert in een verminderde vruchtbaarheid.
Zware infestaties kunnen de leverfunctie blijvende verminderen, waardoor blijvend productieverlies optreedt: tragere groei bij vlees- en melkvee en levenslang een lagere melkproductie.
Dieren die ondanks een voldoende grasvoorziening en goede maag-darmwormbehandeling of -preventie (bijvoorbeeld bolus) toch vermageren of conditieverlies vertonen (lang, ruw haarkleed), zijn verdacht. Op een goede wei met voldoende gras, moet jongvee (> 16 maanden oud) dat preventief behandeld wordt tegen maag-darmwormen een uitmuntende conditie vertonen, zo niet dan is dit een aanwijzing dat er iets mis is.
Aanwezigheid van leverbot kan men vaststellen door mestonderzoek op leverboteieren. Eieren komen evenwel niet voor tijdens de prepatente periode, 10 tot 12 weken na infectie, zodat mestonderzoek bij het begin van het eerste weideseizoen (tot 3 maanden) geen zin heeft. Daarbij leggen leverbotten niet altijd eieren, ze hebben een zeker ritme, waardoor niet altijd eieren gevonden worden. Men moet dus herhaaldelijk bemonsteren. Men zou het meest kans hebben bij staalnames in de namiddag.
De laatste jaren kan men echter leverbot bij runderen vaststellen via bloedanalyse op antistoffen.
Bij bloedonderzoek in de acute fase (prepatente periode) kan men zich baseren op een stijging van bepaalde leverenzymen (GGT).
Uit onderzoek blijkt leverbot op de meeste bedrijven in Vlaanderen aanwezig te zijn, variërend van zeer zwaar tot zeer licht besmet.
(steekproef op 42 exploitaties: geen enkel bedrijf volledig negatief getest op antistof) 
Zoals voor alle parasitaire ziekten moet men trachten de cyclus te doorbreken (beletten dat volwassen individuen ontstaan die terug eieren leggen).
De leverbot zelf kan men bestrijden met specifieke leverbotmiddelen.
Let op! De courante wormmiddelen werken niet tegen leverbot, tenzij men Albendazole in dubbele dosering toepast.
De larvaire stadia (tot 8 weken) zijn niet gevoelig voor de leverbotmiddelen. Daarom moet men ook (zeker na opstallen) twee maanden later de behandeling herhalen, zodat bij het volgende weideseizoen geen leverbot meer aanwezig is bij de dieren. Dit geldt ook voor wormmiddelen waar een leverbotmiddel aan toegevoegd is.
Op bedrijven met lichte infectiedruk (geen symptomen bij de dieren) zou men de leverbotbehandeling kunnen uitstellen tot twee maanden na opstallen, zodat slechts eenmaal behandeld hoeft te worden.
Weidebesmetting wordt onderhouden door metacercariae die de winter overleven (kunnen niet tegen vorst), maar vooral door de tussengastheer, de slak.
Herinfectie treedt ook op via het natuurlijk reservoir gevormd door de wildfauna (hazen, konijnen, reeën, enz.).
Gezien de lange, volledige levenscyclus zijn het vooral dieren die een weideseizoen hebben dat ruim langer is dan zes maanden, en ondertussen niet zijn behandeld, die kans lopen op een zware herinfestatie.
Men moet ook trachten de tussengastheer (waterslakken) uit te schakelen. Aangezien de migrerende leverbotlarven veel schade veroorzaken en niet gevoelig zijn voor leverbotmiddelen is dit een maatregel die bij zware infectiedruk noodzakelijk is. Leverbotbehandeling met medicamenten geeft in de acute (begin)fase van een infectie geen resultaat.
De meeste slakkenverdelgingsmiddelen zijn vrij toxisch en daarom uit veiligheids- en ecologisch standpunt niet erg aan te bevelen.
Kalkcyanamide-meststof wordt nogal eens aangeprezen. Doch op plaatsen waar het product door water opgelost en verdund wordt (gracht, poel) of wegspoelt (bron) heeft het geen invloed op de slakkenpopulatie.
Droogleggen of draineren van natte gronden kan in sommige gevallen de oplossing zijn. Grachten, beken en poelen afschermen zodat de dieren er niet kunnen drinken en niet op de vochtige oevers kunnen grazen. Tegelijkertijd zuiver drinkwater ter beschikking stellen (putwater, boorput, leidingwater of voorraadtank). In verband met dit laatste, de drinkwatertank niet met beek- of rivierwater bijvullen.
Gras van weiden die besmet zijn, kan men beter maaien en inkuilen.
Laat geen schapen op een vochtige runder- of paardenweide, tenzij je ze regelmatig behandelt tegen leverbot (elke twee à drie maanden).
In de westerse wereld is humane fasciolose uiterst zeldzaam. In bepaalde regio's met intense schaap- en veeteelt kan de prevalentie van leverbot infectie bij mensen wel zeer hoog zijn. Het wordt geschat dat wereldwijd een 2 miljoen gevallen van infectie optreden en dan voornamelijk in Bolivia, Ecuador, Egypte, Libanon en Peru. Wegens de vele gevallen die voornamelijk optreden in gebieden met beperkte medische zorgverlening kan de morbiditeit hoog oplopen maar een dodelijke afloop is eerder zeldzaam. Besmetting treedt op door het eten van besmet water, waterkers of de rauwe lever van geaffecteerde dieren. 
Ongeveer de helft van de gevallen zijn asymptomatisch. De meest voorkomende symptomen zijn koorts, buikpijn, misselijkheid en gewichtsverlies. Voornamelijk bij kinderen kan er ook ernstige bloedarmoede optreden.
De behandeling bestaat uit anthelminthica zoals Bithionol en triclabendazool. Dit zijn middelen die meestal slechts voor veterinair gebruik op de markt geregistreerd zijn.

De steen van Calcutta is een inscriptie uit het jaar 1041, bewaard in het museum van oudheden te Calcutta, maar afkomstig van de berg Penanggungan ten zuiden van Soerabaja. De steen draagt twee inscripties, één in het Oud-Javaans en één in het Sanskriet.
Het betreft een stuk geschiedschrijving ter motivering van een met geweld afgedwongen troonsbestijging. De Oud-Javaanse tekst vertelt hoe de Balische prins Airlangga op 16-jarige leeftijd de val van de kraton van zijn schoonvader, koning Dharmavangca Teguh, meemaakte, die plaats had in 1006. Omdat hij 'gelijk een aardse verschijningsvorm van Vishnoe' was – aldus de inscriptie – werd hij door de goden behoed.
Hij verbleef een tijdlang bij monniken, maar was door de goden voorbestemd om de koninklijke status van zijn voorouders deelachtig te worden. Na een bezoek aan het graf van zijn schoonvader richtte hij een "halu" op als heiligdom en werd in 1010 tot koning gewijd met als troonnaam: Rakai Halu Śrī Lokéśvara Dharma vangca Airlangga Anantavikramottunggadéva.
Hierna werd een aantal jaren oorlog gevoerd om alle tegenstanders te verslaan. Na afloop hiervan stichtte Airlangga in 1041 de heilige kluizenarij te Pucangan als linggaheiligdom voor zijn nazaten en tot heil van de Javaanse wereld.
In de inscriptie op de keerzijde van de steen staan de hoofdfeiten nogmaals vermeld in het Sanskriet.

Abradatas (῾Αβραδατας) en zijn vrouw Pantheia zijn de (waarschijnlijk grotendeels fictieve) hoofdfiguren uit een beroemde novelle binnen de Cyropaedia (Grieks Κύρου Παιδεία), een werk van de Griekse schrijver Xenophon.
Abradatas was vorst van Susa en een bondgenoot van de Assyriërs tegen Cyrus. Als zijn gemalin Pantheia bij de inname van het Assyrische kamp in handen van Cyrus valt, terwijl hij zelf weg was op een missie tegen de Bactriërs, gedraagt Cyrus zich heel voornaam tegenover deze gereputeerd beeldschone vrouw, en is zo bezonnen zich verre van haar te houden. Hij vertrouwt haar toe aan de hoede van zijn vertrouweling Araspas, die eerder had gesnoefd dat hij elke seksuele aandrang wel de baas kon blijven. Niettemin wordt Araspas hopeloos verliefd op Pantheia. Om zowel de eerbaarheid van Pantheia als van Araspas te sparen, zendt hij deze laatste uit op een geheime missie, waardoor hij voor lange tijd uit Pantheia’s buurt zal blijven. Wanneer Abradatas verneemt met hoeveel respect Cyrus zijn vrouw heeft behandeld, kiest hij diens zijde en vervoegt hij zich bij hem met al zijn troepen. Hij sneuvelt echter in de strijd, terwijl hij in gevecht verwikkeld was tegen de Egyptenaren. Ontroostbaar in haar verlies, maakte Pantheia een einde aan haar eigen leven, en haar voorbeeld werd gevolgd door haar eunuchen.
Cyrus liet ter ere van hen een hoge heuvel opwerpen: op een pilaar op de heuveltop waren de namen van Abradatas en Pantheia in Syrische letters ingeschreven; en drie kolommen eronder droegen de inscriptie σκηπτούχων ("van de scepterdragenden") ter ere van de eunuchen
Het verhaal van Xenophon werd later in de oudheid overgenomen door Lucianus en Philostratus. Het wordt eveneens naverteld in de 16e-eeuwse novellen van Matteo Bandello (ca. 1480 - 1562) en William Painter (1540? - 1594) en in de gedichten van Hans Sachs (1494-1576).

De vlag van Alaska bestaat uit één grote en zeven kleine gele sterren op een donkerblauw veld. De vlag werd in 1927 door Benny Benson ontworpen en hetzelfde jaar officieel aangenomen.
De zeven kleine sterren zijn geplaatst naar het evenbeeld van de helderste sterren van het sterrenbeeld Grote Beer, terwijl de grote ster de Poolster symboliseert.
Benson schreef verder over de symboliek:
De sterren uit de Grote Beer moeten ook verwijzen naar de vele beren in Alaska.
In Alaska, dat vanaf 1867 tot de Verenigde Staten behoort, tussen 1912 en 1959 een Amerikaans territorium was en vanaf 1959 de status van staat heeft, gebruikte men voor de aanname van de huidige vlag enkel de Amerikaanse vlag.
Omdat men in Alaska een eigen vlag wilde, besloot het bestuur van het toenmalige territorium om in 1927 een ontwerpwedstrijd onder scholieren uit te schrijven. Er kwamen 142 inzendingen en de inzending van de toen 13-jarige Benny Benson uit Seward werd gekozen als winnend ontwerp. Op 2 mei van dat jaar zou het wetgevende bestuur van het territorium de vlag officieel aannemen; op 9 juli werd de vlag vervolgens voor het eerst gehesen. Sindsdien is de blauwe vlag met de acht sterren altijd in gebruik gebleven, ook nadat Alaska in 1959 een staat werd.
In het volkslied van Alaska, "Alaska's Flag", wordt de vlag bezongen.

Arthur Luysterman (Meerbeke, 18 maart 1932) is een Belgische bisschop.
Arthur Luysterman was de oudste van vier kinderen.
Hij volgde de Grieks-Latijnse humaniora aan het Sint-Aloysiuscollege van Ninove en het Heilige-Maagdcollege van Dendermonde. 
In 1950 begon hij zijn priesterstudies aan het seminarie te Gent en werd op 26 augustus 1956 tot priester gewijd.
In 1959 behaalde hij het diploma van licentiaat in het Canoniek recht aan de Katholieke Universiteit Leuven.
Daarna werd hij benoemd tot professor in de moraaltheologie aan het opleidingscentrum voor miliciens-priesterkandidaten en religieuzen (CIBE) van Aalst en tot zondagonderpastoor van Herdersem. Later werd hij verantwoordelijk voor de opleiding van priesterseminaristen in het leger.
Op 1 februari 1973 werd hij opperaalmoezenier van het Belgisch leger en de rijkswacht.
Op 13 juli 1990 werd Arthur Luysterman tot coadjutor van Gent benoemd en op 21 oktober 1990 werd hij gewijd door Leonce-Albert Van Peteghem. Als bisschopsleuze koos hij "Et in terra pax" (Vrede op aarde). Hij was toen 58 jaar.
Hij was de oprichter van het Fonds Kerkopbouw Bisdom Gent.
Op 27 december 1991 volgde hij Leonce-Albert Van Peteghem op als 29ste bisschop van het bisdom Gent.
Op 28 augustus 1994 was hij een medeconsecrator van André de Witte (uit Scheldewindeke) toen die door kardinaal Lucas Moreira Neves tot bisschop van Ruy Barbosa in Brazilië werd gewijd.
Onder zijn episcopaat werd het bisschoppelijk seminarie wegens het gedaald aantal seminaristen gesloten. 
Op 11 oktober 2003 was hij de hoofdconsecrator van kardinaal Gustaaf Joos.
Sinds 19 december 2003 is hij erebisschop van Gent, nadat hij zijn ontslag aanbood aan de Paus.
Hij zetelt nog steeds in de Belgische Bisschoppenconferentie.
Catholic Hierarchy

Johan was een Nederlandse band rondom zanger/gitarist Jacob de Greeuw, opgericht in Hoorn. Vanwege de vele personeelswisselingen in de band, kan gesteld worden dat De Greeuw het enige vaste bandlid was en hiermee de spil is van de groep. De band was opgericht als "Visions of Johanna" in 1990, maar pas in 1996 werd de naam ingekort tot "Johan". Johan grossierde in Beatlesque Engelstalige gitaarpopliedjes. Op 26 augustus 2009 werd bekendgemaakt dat de band zou stoppen..
De Greeuw speelde eind jaren 80 al geruime tijd in diverse bandjes en wist met de band "Little Mary Big" in 1990 de finale te bereiken van de Grote Prijs van Nederland. Little Mary Big kwam echter niet verder dan de tweede plaats achter La Lupa. Ruzie tussen Jacco de Greeuw en zangeres Marike Groot zorgen ervoor dat de band voortijdig werd opgeheven. Marike Groot deed hierna mee op het debuutalbum van The Gathering. De Greeuw vroeg jeugdvriend Remco Krull om deel te nemen in een nieuwe band, "Visions of Johanna" (vernoemd naar een nummer van Bob Dylan), waarmee zij in 1992 opnieuw een poging waagden in de Grote Prijs van Nederland. Zij strandden ditmaal echter reeds in de halve finales. Wel brachten ze nog een single uit: "Swell".
Na enkele bezettingswisselingen wegens muzikale meningsverschillen tekende de groep bij het label Electrolux, waar zij eind 1995 de single "Swing" uitbrachten, dat een jaar later op hun debuutalbum zou verschijnen. De band bestond op dat moment uit Jacco de Greeuw, Remco Krull, Wim Kwakman en Niels de Wit.
In 1996 werd de naam van de band ingekort tot simpelweg Johan en doken zij de studio in om nummers op te nemen voor het gelijknamige debuutalbum. Het album "Johan" werd uitgebracht door Excelsior Recordings, de nieuwe naam van Electrolux. De plaat werd overladen met positieve kritiek en werd later ook in het buitenland uitgebracht. In 1997 maakte de band ook een korte tournee door de Verenigde Staten en stonden zij op Pinkpop.
In 1998 werd aanstalten gemaakt voor de opnames van de opvolger van "Johan", maar de plannen verdwenen al snel in de ijskast. In het einde van dat jaar verlieten De Wit en Krull de band, waardoor de opnames niet van de grond kwamen. Depressies van De Greeuw bemoeilijkten ook het schrijven van nieuwe liedjes. Pas een jaar later dook het afgeslankte Johan, samen met Diets Dijkstra, David Corel (Redivider) en Diederik Nomden (Redivider) de studio in, waar zij een groot deel van het jaar daarop ook nog zouden doorbrengen.
Pas in augustus 2000 liet de band weer wat van zich horen, middels een enkel optreden in Nederland en Duitsland. Begin 2001 stonden zij echter weer echt op de planken met enkele try-outs voor hun nieuwe album "Pergola", dat 23 april 2001 verscheen. Ook ditmaal ontving de groep lovende kritieken en mochten zij wederom op Pinkpop optreden als invaller voor het geannuleerde Orbital. In 2002 ontving Johan een Edison in de categorie "Beste Groep Nationaal".
Nadat de groep een tournee had gedaan door binnen- en buitenland, werd het wederom stil rond de band. In 2004 verlieten Kwakman en Nomden de band. Kwakman werd vervangen door Jeroen Kleijn, terwijl Maarten Kooijman, die al vanaf 2000 live meespeelde, de plaats van Nomden innam.
Met deze nieuwe bezetting zette Johan zich aan het schrijven van hun derde langspeler. De depressies die De Greeuw achtervolgden en het gewenningsproces van de nieuwe bandleden zorgden er echter voor dat de geplande release in het voorjaar van 2005 niet gehaald werd. De band verhuisde van Hoorn naar Amsterdam, waar De Greeuw zienderogen opknapte en de opnames voor het nieuwe album kon hervatten. Eind 2005 deed de band enkele try-outoptredens.
Op 20 februari 2006 werd bekendgemaakt dat de opvolger van "Pergola" eindelijk een feit is en dat deze op 22 mei 2006 zou worden uitgebracht. Er waren zo'n 16 liedjes geschreven, waarvan 11 de plaat haalden. De Greeuw liet eerder in een interview weten dat het verschil tussen 4 en 5 jaar wachten op een nieuwe plaat wel te overzien is: dan maar liever één goede plaat in de zoveel jaar. De titel van het nieuwe album was "THX JHN" en het werd vergezeld door de nieuwe single "Oceans", die gelijktijdig verscheen, maar al begin mei via internet en onder andere Kink FM (als "Theme from Kink") te horen was.
Begin 2007 werd toetsenist Matthijs van Duijvenbode (Do-The-Undo, Daily Facials) gevraagd om Johan live te versterken. Medio 2008 werd bekend dat de groep inmiddels werkte aan een nieuw album, dat in eerste instantie gepland was te verschijnen op 22 december 2008, maar was "naar goed Johan gebruik" uitgesteld tot de eerste helft van 2009.
In 2008 liet het poptijdschrift OOR door deskundigen een lijst opstellen van de beste albums die ooit in Nederland zijn gemaakt. Alle drie de albums die Johan had gemaakt haalden een positie in de top 100: "Pergola" stond op 4, "Johan" op 45 en "THX JHN" op 63.
Begin 2009 bestond de groep inmiddels 12,5 jaar. Dit werd gevierd met een box-set en een theatertournee. De box-set, genaamd 12.5 Years, 3 Albums, 36 Songs, die op 29 januari verscheen, bevat de eerdere drie volledig geremasterde CD's van de groep en een dvd met de bijbehorende videoclips. Tussen februari en april 2009 trok de band door het land voor een theatertournee, waarbij de set volledig chronologisch werd opgebouwd.
Maandag 26 januari 2009 werd in het 3FM-programma MetMichiel bekendgemaakt dat het nieuwe album, getiteld 4 op 4 mei zou verschijnen.
Op 26 augustus 2009 maakte de band bekend dat Johan stopt. In het najaar startte de band een afscheidstournee langs diverse poppodia in Nederland. Op 22 december 2009 speelde Johan z'n laatste concert in Paradiso, Amsterdam. Uit handen van Joost Zwagerman kreeg de band een gouden plaat uitgereikt voor de CD Pergola.
Eind 2010 zou er een dvd van het afscheidsconcert in Paradiso verschijnen. Tot op heden is dat niet gebeurd. Op 4 juni 2010 was er een kortstondige reünie, toen Johan in Café L'Affiche in Amsterdam speelde op de bruiloft van Matthijs van Duijvenbode.
In februari 2015 maakte De Greeuw bekend dat hij bezig was met het opnemen van nieuw materiaal en dat hij voornemens was om daarvoor de naam Johan weer te gebruiken. Over de samenstelling van de band was op dat moment echter niets bekend. Op 22 november van dat jaar gaf de band, in haar laatste bezetting, een reünieconcert op de afscheidsavond van Café Swaf in Hoorn.
Op 20 januari 2017 verscheen een foto op facebook met als bijschift "5 e album, werk in de vooruitgang" 

Luc Van Looy S.D.B. (Tielen, 28 september 1941) is een Belgische salesiaan en bisschop. Mgr. Van Looy is sinds 2004 de 30 bisschop van het bisdom Gent.
Luc Van Looy is de zoon van August Van Looy en Margarita Gevers. 
Na het doorlopen van het basisonderwijs in zijn geboortedorp Tielen, en het secundair onderwijs in Turnhout en Hechtel, trad hij in 1961 in bij de congregatie van de Salesianen van Don Bosco. Hij studeerde eerst filosofie in Groot-Bijgaarden en vertrok daarna naar Korea. Daar kreeg hij een praktische pedagogische vorming en behaalde hij tegelijkertijd het licentiaatsdiploma muziek (specialisatie piano). 
Vervolgens studeerde hij aan de KU Leuven theologie waar hij in 1972 promoveerde tot licentiaat in de missiologie. Ondertussen was hij op 12 september 1970 in Oud-Heverlee tot priester gewijd door mgr. Paul Constant Schoenmaekers .
In Korea was hij eerst in het aartsbisdom Kwangju (Zuid-Korea) leraar moraal en godsdienst in het hoger secundair onderwijs en verantwoordelijke voor de studentenpastoraal. Daarna was hij tussen 1974 en 1984 verantwoordelijke voor de studentenpastoraal in het aartsbisdom Seoel, coördinator studentenpastoraal voor heel Oost-Azië, Provinciaal van de salesianen in Korea en voorzitter van de Hogere Oversten in Korea.
Vanaf 1984 tot zijn benoeming tot bisschop van Gent werkte Mgr. Van Looy in het generaal huis van de salesianen van Don Bosco in Rome. Hij was o.a. lid van de Algemene Raad van de salesianen, verantwoordelijke voor de salesiaanse missies en voor de salesiaanse jeugdpastoraal. Sinds 1996 was hij vicaris-generaal van de Algemeen Overste van de salesianen en verantwoordelijke voor de Salesiaanse Familie. Tegelijkertijd was hij sinds 1995 kerkelijk assistent bij de World Union of Catholic Teachers (W.U.C.T.).
Op 19 december 2003 werd Mgr. Van Looy door paus Johannes-Paulus II tot bisschop van Gent benoemd. Op 1 februari 2004 werd hij in de Sint-Baafskathedraal tot bisschop gewijd. Zijn bisschopsleuze luidt: "In Nomine Patris" (In de Naam van de Vader). Hij was 62 jaar. Op 28 september 2016 heeft hij, bij zijn 75ste verjaardag, zijn ontslag aan Paus Franciscus aangeboden. Paus Franciscus heeft zijn mandaat verlengd tot 28 september 2018.
Namens de Belgische bisschoppen is Mgr. Van Looy bisschop-referent voor: Interdiocesane Commissie van het Kerkelijk Patrimonium (CRKC); Het Interdiocesaan Pastoraal Beraad; Caritas Catholica Vlaanderen; Interdiocesane Raad voor het Apostolaat (IRA); Commissie Rechtvaardigheid en Vrede/Netwerk Caritas Solidariteit; Broederlijk Delen; Welzijnszorg; Het Kerkwerk Multicultureel Samenleven; Pax Christi Vlaanderen.
Op 29 maart 2014 werd Mgr. Van Looy door paus Franciscus benoemd tot lid van de Congregatie voor de Instituten van Gewijd Leven en Gemeenschappen van Apostolisch Leven.
Op 21 mei 2014 werd Mgr. Van Looy tijdens het overleg van de verantwoordelijken van Caritas Europa in het Nederlandse Soesterberg verkozen tot voorzitter in opvolging van de Luxemburger Prof. Dr. Erny Gillen. Hij nam zijn voorzitterschap op in mei 2015. 
Sinds 6 juni 2015 is hij ook als lid van de raad van bestuur van Caritas Internationalis gecoöpteerd door paus Franciscus.

Pantheia (of Latijn Panthea) is een van de (waarschijnlijk grotendeels fictieve) hoofdfiguren uit een beroemde novelle binnen de Cyropaedia (Grieks Κύρου Παιδεία), een werk van de Griekse schrijver Xenophon. In dit werk is zij de echtgenote van koning Abradatas van Susa.
Ze werd gevangengenomen bij de inname van het Assyrische kamp, terwijl haar echtgenoot weg was op een missie tegen de Bactriërs. Omwille van de eervolle behandeling dewelke zij ontving van Cyrus, vervoegt haar man zich bij deze met zijn troepen. Abradatas viel echter in de strijd, terwijl hij in gevecht verwikkeld was tegen de Egyptenaren. Ontroostbaar in haar verlies, maakte Pantheia een einde aan haar eigen leven, en haar voorbeeld werd gevolgd door drie van haar eunuchen. Cyrus liet ter ere van hen een hoge heuvel opwerpen: op een pilaar op de heuveltop waren de namen van Abradatas en Pantheia in Syrische letters ingeschreven; en drie kolommen eronder droegen de inscriptie σκηπτούχων ("van de scepterdragenden") ter ere van de eunuchen (Xen., "Cyr." V 1 § 3, VI 1 § 31, &c. 4 § 2, &c. VII 3 § 2, &c.; Lucian., "Imag." 20.).

San Ricardo is een gemeente in de Filipijnse provincie Southern Leyte op het eiland Panaon. Bij de laatste census in 2007 had de gemeente ruim 9 duizend inwoners.
San Ricardo is onderverdeeld in de volgende 15 barangays:
San Ricardo had bij de census van 2007 een inwoneraantal van 9.490 mensen. Dit zijn 526 mensen (5,9%) meer dan bij de vorige census van 2000. De gemiddelde jaarlijkse groei komt daarmee uit op 0,79%, hetgeen lager is dan het landelijk jaarlijks gemiddelde over deze periode (2,04%). Vergeleken met de census van 1995 is het aantal mensen met 1.621 (20,6%) toegenomen.
De bevolkingsdichtheid van San Ricardo was ten tijde van de laatste census, met 9.490 inwoners op 47,56 km², 199,5 mensen per km².

Silago is een gemeente in de Filipijnse provincie Southern Leyte op het eiland Leyte. Bij de laatste census in 2007 had de gemeente ruim 11 duizend inwoners.
Silago is onderverdeeld in de volgende 15 barangays:
Silago had bij de census van 2007 een inwoneraantal van 11.163 mensen. Dit zijn 677 mensen (6,5%) meer dan bij de vorige census van 2000. De gemiddelde jaarlijkse groei komt daarmee uit op 0,87%, hetgeen lager is dan het landelijk jaarlijks gemiddelde over deze periode (2,04%). Vergeleken met de census van 1995 is het aantal mensen met 1.378 (14,1%) toegenomen.
De bevolkingsdichtheid van Silago was ten tijde van de laatste census, met 11.163 inwoners op 215,05 km², 51,9 mensen per km².

Leo Jozef Suenens (Elsene, 16 juli 1904 - Brussel, 6 mei 1996) was een Belgisch aartsbisschop, kardinaal en metropoliet.
Suenens studeerde in Brussel, Mechelen en Rome en werd tot priester gewijd in 1927. Hij was professor aan het kleinseminarie in Mechelen, werd in 1940 vicerector van de Katholieke Universiteit Leuven, in 1945 hulpbisschop en vicaris-generaal van het aartsbisdom Mechelen: hij koos als wapenspreuk: "In Spiritu Sancto" (In de Heilige Geest). In 1961 volgde hij Jozef Ernest van Roey als aartsbisschop op in Mechelen, dat voortaan het aartsbisdom Mechelen-Brussel heette). Het jaar daarop, in 1962, werd hij tot metropoliet van België benoemd door paus Johannes XXIII en werd hij kardinaal. In 1964 richtte hij het Johannes XXIII-seminarie op. Eind 1979 ging hij met emeritaat.
Suenens speelde een belangrijke rol op het Tweede Vaticaans Concilie. Hij was daar één van de vier moderatoren en een voorstander van de Nouvelle Théologie en aggiornamento. Ook mocht hij na de verkiezing van paus Paulus VI mee op het balkon. In 1966-1968 werd hij geconfronteerd met de kwestie "Leuven" over de splitsing van de in die plaats gelegen universiteit in een Nederlandstalige en in een Franstalige instelling. Vooral na zijn pensionering was hij de bezieler van de charismatische beweging in België waartoe ook het Belgische vorstenhuis behoort.
In 1976 ontving Suenens de Templetonprijs, de royaal gedoteerde 'Nobelprijs voor religie'.
Zijn titelkerk was de San Pietro in Vincoli.

De vlag van Ohio werd op 9 mei 1902 aangesteld en was ontworpen door John Eisenmann. De grote blauwe driehoek vertegenwoordigt de heuvels en valleien van Ohio, en de strepen vertegenwoordigen de wegen en het vaarwater van Ohio, met name de Ohio-rivier. De zeventien sterren geven aan dat Ohio de zeventiende staat was die werd toegelaten tot de Unie. De witte cirkel met het rode centrum vertegenwoordigt niet alleen de eerste letter van de staat, maar ook de bijnaam van de staat, de "Buckeye State".
De vlag van Ohio is de enige Amerikaanse statelijke vlag die niet rechthoekig is, en één van de twee niet rechthoekige statelijke vlaggen ter wereld (de andere is de vlag van Nepal). 

De WonderSwan is een draagbare spelcomputer van Japanse makelij ontwikkeld door speelgoedfabrikant Bandai. De "WonderSwan" is in 1999 gelanceerd in Japan.
De "WonderSwan" was verkrijgbaar in tien kleurvarianten en is zowel verticaal als horizontaal speelbaar. Voor de "WonderSwan" zijn vele computerspellen verschenen. Aangezien de "WonderSwan" voornamelijk voor de Japanse markt is ontwikkeld zijn de meeste spellen in het Japans en slechts enkele in het Engels.
De "WonderSwan" werd gezamenlijk ontwikkeld door "Bandai" en "Koto", de laatste was een onderneming van de overleden Gunpei Yokoi. De "WonderSwan" was ontworpen om de concurrentie aan te gaan met SNK's Neo-Geo Pocket Color en marktleider Nintendo's Game Boy Color. Ironisch genoeg is "Gunpei Yokoi" ook de ontwerper van de originele Game Boy.
De "WonderSwan" werd later opgevolgd door de "WonderSwan Color". Hoewel sommige "WonderSwan Color" computerspellen ook gespeeld kunnen worden op de originele "WonderSwan" zijn vele spellen exclusief ontwikkeld voor de "WonderSwan Color". Als men een dergelijk spelcartridge in een originele "WonderSwan" steekt krijgt men een foutmelding als "Deze cartridge is enkel geschikt voor de WonderSwan Color".

De vzw Koninklijke Vlaamse Voetbalbond is één van de Belgische voetbalbonden en is de grootste liefhebbersvoetbalbond in Vlaanderen. De KVV groepeert voornamelijk amateurploegen, zowel heren, dames, andersvaliden als jeugd, en zowel veldvoetbal als zaalvoetbal. Deze voetbalbond vormt een compleet aparte organisatie en structuur die los staat van de KBVB die ook profclubs heeft. KVV organiseert jaarlijks een "Beker der Kampioenen" en "Beker van Vlaanderen" op Vlaams niveau, waarin de kampioenen van de 4 regionale afdelingen (van de vijf Vlaamse provincies) uitkomen. De organisatie telt ongeveer 25.000 leden, verspreid over 665 voetbalclubs in heel Vlaanderen.
De KVV is ontstaan in 1977 onder de naam "vzw Koninklijke Katholieke Sportfederatie van België, afdeling voetbal". Ze verenigt sindsdien verschillende provinciale katholieke voetbalverbonden, waarvan de Katholieke Voetbalbond Antwerpen de grootste was. Daarnaast gingen ook de Katholiek Vlaams Sportverbond Oost- en West-Vlaanderen, Sportverbond Brabant en sinds 1987 ook de Limburgse variant op in de uniforme structuur. In 1983 werd de naam veranderd in "Koninklijk Katholiek Vlaams Sportverbond vzw". In 1995 werd een afdeling andersvalidenvoetbal binnen de K.K.V.S geïntegreerd en twee jaar later (1997) ook een damesafdeling. De verandering naar de huidige naam vond plaats op 28 november 1998. Op 1 september 2007 vierde de vzw haar honderdjarig bestaan.
KVV organiseert elk jaar opnieuw een aantal vaste activiteiten zoals de nieuwjaarscross, het paastoernooi (dat een van de grootste toernooien voor jeugdvoetballers in Antwerpen genoemd mag worden), 4*4 pupillen- en meisjestoernooien en het jaarlijkse damestoernooi
De Beker van Vlaanderen is een bekertoernooi waarin de vier winnaars van de bekertornooien van de regionale afdelingen, Limburg, Antwerpen, Vlaams-Brabant en Oost-Vlaanderen, tegen elkaar uitkomen. Het evenement wordt jaarlijks georganiseerd, afwisselend in de verschillende regio’s.
De Beker der Kampioenen is een bekertoernooi waarin de vier winnaars van de competities van de regionale afdelingen, Limburg, Antwerpen, Vlaams-Brabant en Oost-Vlaanderen, tegen elkaar uitkomen. Het evenement wordt jaarlijks georganiseerd, afwisselend in de verschillende regio’s.

Dit is een lijst van vlaggen van de Verenigde Staten.

Sun City is een census-designated place in de Verenigde Staten en is gelegen in de staat Arizona. De dichtstbijzijnde grote stad met meer dan 1 miljoen inwoners is Phoenix.
Sun City is speciaal ontworpen voor senioren. Alleen mensen ouder dan 55 worden als hoofdbewoner toegelaten. Een tweede eis is dat zij in staat zijn zelf een woning aan te schaffen in de stad.
Bij de volkstelling in 2000 werd het aantal inwoners vastgesteld op 38.309.
Volgens het United States Census Bureau beslaat de plaats een oppervlakte van
37,8 km², waarvan 37,6 km² land en 0,2 km² water.
De onderstaande figuur toont nabijgelegen plaatsen in een straal van 16 km rond Sun City.

Sogod is een gemeente in de Filipijnse provincie Southern Leyte op het eiland Leyte. Bij de laatste census in 2007 had de gemeente bijna 40 duizend inwoners.
Sogod is onderverdeeld in de volgende 45 barangays:
Sogod had bij de census van 2007 een inwoneraantal van 39.864 mensen. Dit zijn 2.462 mensen (6,6%) meer dan bij de vorige census van 2000. De gemiddelde jaarlijkse groei komt daarmee uit op 0,88%, hetgeen lager is dan het landelijk jaarlijks gemiddelde over deze periode (2,04%). Vergeleken met de census van 1995 is het aantal mensen met 8.802 (28,3%) toegenomen.
De bevolkingsdichtheid van Sogod was ten tijde van de laatste census, met 39.864 inwoners op 192,7 km², 206,9 mensen per km².

Cicero is een stad (incorporated town) in de Verenigde Staten. De stad ligt in de staat Illinois, in de Cook County en telt 83.102 inwoners (juli 2004). Ze ligt dicht bij de grote stad Chicago. Cicero was genoemd naar de stad Cicero (New York), die op haar beurt genoemd was naar Marcus Tullius Cicero, de Romeinse redenaar.
Gangster Al Capone was er een tijdje actief voordat hij terug naar Chicago ging.
De onderstaande figuur toont nabijgelegen plaatsen in een straal van 8 km rond Cicero.


Jozef Ernest kardinaal Van Roey (Vorselaar, 13 januari 1874 – Mechelen, 6 augustus 1961) was een Belgisch aartsbisschop, kardinaal en metropoliet.
Jozef Van Roey was de oudste zoon van Stanislas Van Roey (1844-1929) en Anna Maria Bartholomeus (overleden 1914). Hij bracht zijn jeugdjaren door in de Schranshoeve in Vorselaar en ging naar het college van Herentals en het klein- en grootseminarie van Mechelen. Hij studeerde theologie aan de Katholieke Universiteit Leuven. Na zijn wijding tot priester op 18 september 1897, doceerde hij van 1899 tot 1926 moraaltheologie en dogmatiek aan de Leuvense universiteit. In 1907 werd hij vicaris-generaal van het bisdom. In die hoedanigheid was hij in 1920 verantwoordelijk voor de organisatie van het Vierde Provinciaal Concilie te Mechelen. Aan de Mechelse gesprekken, die tussen 1921 en 1925 plaatsvonden met de anglicanen nam Van Roey deel als theologisch expert binnen de katholieke delegatie.
Op 25 april 1926 werd hij in de Sint-Romboutskathedraal gewijd tot zeventiende aartsbisschop van Mechelen. In 1927 werd hij door paus Pius XI tot kardinaal verheven en tot metropoliet van België benoemd wat hij tot aan zijn dood zou blijven.
In zijn geschriften en zijn veelzijdige activiteiten nam de zorg voor de uitbouw van het vrij onderwijs en van de jeugdorganisaties, voor de kerkenbouw en de vorming van de clerus een belangrijke plaats in. In 1951 kon hij de basiliek van Koekelberg inwijden, waarvan hij de werken van nabij had gevolgd. Om de kerkenbouw financieel te ondersteunen richtte hij in 1952 het werk "Domus Dei" op. In februari 1931 sprak hij zich naar aanleiding van de begrafenis van luitenant-generaal Bernheim uit tegen het gebruik van crematie.
Tijdens de Tweede Wereldoorlog stijfde hij het verzet van de Belgische bevolking tegen de bezetters en kwam onder andere krachtdadig op tegen de wegvoering van arbeiders naar Duitsland. Het was Van Roey die op 7 december 1941 via een herderlijke brief de Belgische bevolking op de hoogte stelde van het huwelijk van Koning Leopold IIÏ met Lilian Baels, één dag nadat het ook wettelijk bezegeld werd. In 1959 bepleitte hij in één van zijn laatste pastorale brieven een rechtvaardige oplossing voor het repressievraagstuk.
Hij hechtte belang aan een sterke Katholieke Partij en volgde de schoolstrijd in de jaren 1950 op de voet.
Zijn belangstelling voor de missies werd aangescherpt door zijn reis naar Kongo in 1948. De oprichting van het College voor Latijns-Amerika in Leuven in 1953, zijn bereidheid om priesters uit het aartsbisdom uit te zenden naar dit continent en zijn steun aan de stichting van de katholieke universiteit Lovanium in Leopoldstad in 1954 getuigen ook van zijn bekommernis voor de evangelisatie.
Als kardinaal nam hij deel aan het conclaaf van 1939 en dat van 1958.
Hij zegende het huwelijk in van Prins Albert en Prinses Paola op 2 juli 1959 en dat van Koning Boudewijn met gravin Fabiola de Mora y Aragón op 15 december 1960.
Van Roey stierf in de ochtend van zondag 6 augustus 1961, nadat hulpbisschop Suenens hem de dag er voor de laatste sacramenten had toegediend. Hij werd begraven op 19 augustus en ligt in de Sint-Romboutskathedraal begraven naast Engelbert kardinaal Sterckx.

Tomas Oppus is een gemeente in de Filipijnse provincie Southern Leyte op het eiland Leyte. Bij de laatste census in 2007 had de gemeente bijna 16 duizend inwoners.
Tomas Oppus is onderverdeeld in de volgende 29 barangays:
Tomas Oppus had bij de census van 2007 een inwoneraantal van 15.817 mensen. Dit zijn 887 mensen (5,9%) meer dan bij de vorige census van 2000. De gemiddelde jaarlijkse groei komt daarmee uit op 0,80%, hetgeen lager is dan het landelijk jaarlijks gemiddelde over deze periode (2,04%). Vergeleken met de census van 1995 is het aantal mensen met 3.208 (25,4%) toegenomen.
De bevolkingsdichtheid van Tomas Oppus was ten tijde van de laatste census, met 15.817 inwoners op 56,11 km², 281,9 mensen per km².
De economie van Tomas Oppus grotendeels gebaseerd op de agrarische sector. Een grote meerderheid van 80% van haar inwoners verdient hun inkomen in de landbouw of de visserij.

Engelbertus kardinaal Sterckx (Oppem, 2 november 1792 - Mechelen, 4 december 1867) was een Belgisch aartsbisschop en kardinaal.
Engelbert Sterckx werd in het Brabantse Oppem geboren. Hij begon zijn studies in Vilvoorde. Na middelbare studies te Leuven en een filosofisch-theologische opleiding aan het grootseminarie werd hij op 18 februari 1815 priester gewijd. Hij werd hoogleraar aan het grootseminarie in Mechelen en pastoor in Boechout (1821) en pastoor-deken (1824) in Antwerpen. In 1827 werd hij vicaris-generaal van het Aartsbisdom Mechelen. Op 24 februari 1832 werd hij tot aartsbisschop van Mechelen benoemd in opvolging van Monseigneur De Méan die in januari 1831 was overleden. In 1838 werd hij kardinaal gecreëerd.. Hij nam echter niet deel aan het conclaaf van 1846 dat paus Pius IX koos.
Van 1832 tot aan zijn overlijden in 1867 was Sterckx de dertiende aartsbisschop van het aartsbisdom Mechelen.
Het sterke organisatietalent van Engelbert Sterckx zorgde in het aartsbisdom voor structuren die, heden ten dage, nog steeds doorwerken. De structuur van het godsdienstonderwijs was van zijn hand, net zoals de bekende Mechelse Catechismus.
In Hoogstraten en Waver richtte hij kleinseminaries op en de Katholieke Universiteit in Leuven heropende haar deuren, na sluiting onder het Hollandse bewind.
Dit alles werd geregeld tegengewerkt door de Belgische overheid, met name nadat in 1857 een antiklerikale liberale regering aan de macht was gekomen onder leiding van de vrijmetselaars Charles Rogier en later Walthère Frère-Orban. Sterckx verzette zich krachtig tegen allerlei inmengingen, zoals de wet op de kerkhoven (1862) en die op de studiebeurzen (1864). Binnen het katholieke kamp was er nauwelijks politiek tegengewicht en men kan zelfs spreken van polarisatie tussen de ultramontanen en de liberale katholieken die de grondwettelijke scheiding tussen Kerk en staat aanvaardden in ruil voor de vrijheid van godsdienst en onderwijs. Ervan overtuigd dat de katholieken zich op een of andere wijze moesten organiseren, en dit niet alleen op kerkelijk maar ook op politiek gebied, richtte kardinaal Sterckx de succesrijke "Katholieke Congressen van Mechelen" in (1863 — 1864).
Kardinaal Sterckx stierf op 4 december 1867. Hij werd begraven op 10 december 1867. Zijn graf bevindt zich in de Sint-Romboutskathedraal.

Rudolf (Rudi) Bloemgarten (Maastricht, 7 mei 1920 – Overveen, 1 juli 1943) was een Nederlandse verzetsstrijder tijdens de Tweede Wereldoorlog.
Rudi Bloemgarten was joods en student medicijnen aan de Universiteit van Amsterdam. Nadat de joodse studenten niet langer aan de universiteit welkom waren, dook hij onder en begon met valse papieren mee te werken in het verzet. Begin 1943 probeerde hij Jan Feitsma, een NSB'er die een jaar eerder benoemd was tot de procureur-generaal van Amsterdam, te vermoorden waarbij Feitsma's zoon zwaargewond raakte.
Hij was één van de deelnemers aan de aanslag op het Amsterdams Bevolkingsregister (1943) aan de Plantage Middenlaan te Amsterdam. Onder leiding van Gerrit Jan van der Veen en samen met Willem Arondeus, Johan Brouwer, Sam van Musschenbroek, Coos Hartogh, Henri Halberstadt, Karl Gröger, Guus Reitsma, Koen Limperg, Sjoerd Bakker, Cornelis Barentsen en Cornelis Roos drong hij vermomd als politieman op 27 maart 1943 het gebouw binnen en blies met explosieven het pand op. Door verraad pakte de Sicherheitsdienst de meeste plegers en helpers binnen twee weken op. 
De eerste poging om Bloemgarten te arresteren was in Garderen, waar hij een kamer huurde. Bloemgarten schoot de arrestant neer en ging er vandoor. Door verraad werd hij kort daarna in Den Haag alsnog gearresteerd. Twaalf van de aanslagplegers werden op 1 juli geëxecuteerd, onder wie schilder en schrijver Willem Arondeus, de schrijver Johan Brouwer, de architect Koen Limperg en Bloemgarten.
Bloemgarten was verloofd met Hanny Levy. Zij ontsnapte uit Westerbork met hulp van Werner Stertzenbach en Trudy van Reemst, en overleefde de oorlog. In 2003 was ze aanwezig bij de presentatie van Het "Verlaten Hotel", een boek waarin zij een van de hoofdrollen heeft.
In Amsterdam in het stadsdeel Osdorp is een straat in de verzetsheldenbuurt naar hem vernoemd, de Rudi Bloemgartensingel.

Maria Stella Marquez Zawadzky de Araneta uit Colombia werd Miss Colombia 1959 en won de eerste editie van de Miss International-verkiezing in 1960. Nog in 1960 haalde ze de top vijftien in de Miss Universe-verkiezing.
Tegenwoordig woont Marquez in de Filipijnen en is sinds 1964 de officiële organisator van de Binibining Pilipinas-verkiezing, de missverkiezing waarin de Filipijnse afgevaardigden voor Miss Universe, Miss World en Miss International worden gekozen. Ze is gehuwd met de Filipijnse zakenman Jorge Araneta.


De WonderSwan Color is een draagbare spelcomputer ontwikkeld door speelgoedfabrikant Bandai en is de opvolger van de WonderSwan. De spelcomputer werd in Japan uitgebracht op 30 december 2000 en kende een bescheiden succes.
De originele "WonderSwan" beschikte enkel over een zwart-wit scherm. Hoewel de "WonderSwan Color" slechts iets groter en zwaarder was (7 mm en 2 g) in vergelijking tot de originele "WonderSwan" beschikte de kleurenvariant over 512K RAM geheugen en een groter kleuren lcd-scherm. Bovendien zijn computerspellen die oorspronkelijk ontwikkeld waren voor de originele monochrome "WonderSwan" afspeelbaar op de "WonderSwan Color".
Voor de lancering van de "WonderSwan" had Nintendo feitelijk een monopoliepositie op de Japanse draagbare spelcomputermarkt.
Na de lancering van de "WonderSwan Color" veroverde "Bandai" ongeveer 8% marktaandeel dat gedeeltelijk te danken was aan de relatief lage prijs (¥ 6800, destijds ongeveer $65 Amerikaanse dollars) van de "WonderSwan Color".
Een bijkomende reden, dat bijdroeg aan het succes van de "WonderSwan Color" was dat "Bandai" een overeenkomst wist te sluiten met "Square" om de originele NES-serie "Final Fantasy" met verbeterde graphics te converteren naar de "WonderSwan Color".
Nochtans, met de populariteit van de Game Boy Advance en de verzoening tussen "Nintendo" en "Square" verloor de "WonderSwan Color" en haar opvolger de "SwanCrystal" snel aan concurrentievoordeel.

Montbéliard (Duits: "Mömpelgard") is een Franse stad en gemeente in het departement Doubs in de regio Bourgogne-Franche-Comté. De gemeente is 15,01 km² en telt 28.700 inwoners (2005). Samen met 28 omliggende gemeentes vormt het de agglomeratie Montbéliard ("communauté d’agglomération du Pays de Montbéliard"), die 124.200 inwoners telt. De agglomeratie ligt in het stedelijk gebied ("aire urbaine") Belfort-Montbéliard-Héricourt-Delle, dat bijna 300.000 inwoners heeft.
Montbéliard werd voor het eerst genoemd in 984 als "Mons Beliardae". In de 11e eeuw werd het de zetel van het graafschap Montbéliard. Na het overlijden van graaf Hendrik van Montbéliard in 1396 erfde zijn dochter Henriette het graafschap, waarna het door haar huwelijk met Everhard IV van Württemberg aan de graven, later de hertogen van Württemberg viel. Het bleef in naam een zelfstandig graafschap binnen het Heilige Roomse Rijk. Het Protestantisme in zijn Lutherse vorm werd de godsdienst van dit graafschap en dat bracht een Duits-culturele invloed op gang die pas na de bezetting en inlijving door Frankrijk weer zou verdwijnen. 
In 1793 werd de stad door Frankrijk bezet en in 1796 stond hertog Frederik Eugenius van Württemberg zijn Franse bezittingen officieel af. Het maakte achtereenvolgens deel uit van de departementen Haute-Saône (1793), Mont-Terrible (1796), Haut-Rhin (1800) en uiteindelijk Doubs (1816).
Het hoofdstation van Montbéliard is station Montbéliard, dat bediend wordt door regionale treinen. Op zo'n 15 kilometer van de stad ligt Station Belfort-Montbéliard TGV, wat de voornaamste spoorverbinding is voor de stad naar Noord- en West-Frankrijk.
FC Sochaux is de professionele voetbal club van Montbéliard en speelt in het Stade Auguste Bonal. De club speelde vele seizoenen in Ligue 1, het hoogste Franse niveau.
Montbéliard was één keer etappeplaats in de Tour de France. In 1997 won Fransman Didier Rous er de etappe.
Onderstaande figuur toont het verloop van het inwoneraantal van Montbéliard vanaf 1962.

Het merinoschaap of merinosschaap is een van de bekendste schapenrassen in de wereld. Het is het meest voorkomende schapenras ter wereld en wordt over het algemeen geprezen voor de kwaliteit van de wol. Er zijn twee soorten merinosschapen te onderscheiden. Schapen zonder hoorns (of alleen kleine stompjes) en gehoornde merinosschapen met lange spiraalvormige hoorns die dicht bij het hoofd groeien. De rammen hebben meestal hoorns en de ooien niet.
Er zijn zowel vlees- als wolmerino's. Het schaap is het bekendst om zijn wol.
Dankzij de vele huidplooien produceert één schaap wel vijf kilo wol per jaar. De wolmerino blinkt niet alleen uit in de hoge wolproductie, maar ook in de bijzondere kwaliteit van die wol. Per vierkante centimeter groeien bij een merino tien keer zoveel haartjes als bij een gemiddeld ander schaap.
De wol heeft een zeer fijne structuur en is daarom zeer geschikt voor tal van toepassingen. Zo wordt het gebruikt voor gordijnen of om te vilten, maar het is ook erg bruikbaar voor kleding, omdat de stof niet kriebelt.
Van oorsprong komen de merino's bij een kleine Berberstam uit Noord-Afrika (Marokko) vandaan. Aan de Moren is het succes van het merinosschaap te danken. Toen zij in Spanje heersten hebben zij de 'Mesta' opgericht, een soort gilde van schapenboeren die het fokken van schapen in goede banen moesten leiden.
De Spanjaarden kruisten deze met Spaanse schapen, wat uiteindelijk geresulteerd heeft in het nu bekende schapenras. In de middeleeuwen werd het merinosschaap als exclusief Spaans gezien en werd het cadeau gedaan aan hooggeplaatste gasten.
In 1519 namen Spaanse troepen de merinosschapen voor het eerst mee de landsgrenzen over. Vanaf die tijd werden steeds meer schapen geëxporteerd.
Hoewel de eerste merinosschapen voorkwamen in Spanje is dat momenteel niet meer zo. Het schapenras is verspreid over de gehele wereld. Binnen Europa exporteerden de Spanjaarden de eerste merino's naar Zweden. Later heeft het ook geresulteerd in een export naar Oostenrijk, Frankrijk, Denemarken, Italië, Engeland en een paar Duitse staten. Later volgde ook de export over de gehele wereld. De eerste Amerikaanse merino's zijn door kapitein Ephraim Sturdivant via Portugal Amerika binnen gebracht.
Momenteel zijn de merino's met name terug te vinden in Nieuw-Zeeland, Australië, Argentinië, Zuid-Afrika en het westelijk deel van de Verenigde Staten. In Australië en Nieuw-Zeeland zijn de merino's gekruist met de schapenrassen lincoln, leicester, shropshire, suffolk en andere rassen om een nog betere kwaliteit van de wol te verkrijgen.
Nederland telt rond de 10, hoofdzakelijk kleine, fokkers. Deze dieren zijn geregistreerd bij de Vereniging Speciale Schapenrassen. De 2 grootste kuddes lopen in het Zeeuws-Vlaamse Koewacht en bij kasteel Croy in Aarle-Rixtel.
Het merinosschaap is geen vruchtbaar schapenras. Het gedijt goed op schraal grasland. Daar krijgt het gemiddeld 1,2 lammeren per keer. Dieren die goed gevoerd worden, kunnen gemiddeld 1,5 lammeren werpen. De bronst is lang en is niet van het seizoen afhankelijk. Ooien kunnen drie keer lammeren in twee jaar, oftewel elke acht maanden.

Victor Augustin Isidore Dechamps, C.Ss.R. (Melle, 6 december 1810 - Mechelen, 29 september 1883) was een Belgisch aartsbisschop en kardinaal.
Hij studeerde in Doornik, in Mechelen en in Leuven en werd tot priester gewijd in 1834. In 1836 werd hij priester bij de Congregatie van de Allerheiligste Verlosser (redemptoristen) en werd apostolisch prefect in Wittem (1836) en rector in Luik (1840). Hij werd algemeen consultor van zijn congregatie in Napels (1849?). In 1865 werd Dechamps bisschop van Namen.
Van 1867 tot aan zijn dood was Dechamps aartsbisschop van Mechelen. In 1875 werd hij verheven tot kardinaal. Tijdens zijn bestuursperiode begon de eerste schoolstrijd (1878-1884) in België.
Kardinaal Dechamps kreeg de opdracht van paus Pius IX om de OLV-Beelden van Hanswijk, Scherpenheuvel en Halle pauselijk te kronen.
Victor Dechamps was de broer van de politicus Adolphe Dechamps.

Henricus Lamiroy (Heurne, 29 augustus 1883 - Brugge, 10 mei 1952) was de 23ste bisschop van Brugge.
Hendrik Lamiroy doorliep de humaniora aan het Sint-Amandscollege in Kortrijk. 
Van 1904 tot 1909 volbracht hij zijn studies in voorbereiding op het priesterschap, eerst filosofie in Leuven, daarna theologische studies aan het Grootseminarie in Brugge en opnieuw in Leuven. Hij werd doctor en magister in de godgeleerdheid . Op 13 december 1909 werd hij priester gewijd.
Lamiroy werd directeur van het Leo XIII - seminarie in Leuven (1910-1919) en vervolgens professor dogmatiek aan het Grootseminarie in Brugge (1919-1928). In 1927 werd hij ere-kanunnik.
In september 1928 werd hij pastoor-deken van Sint-Maarten in Ieper. Het jaar daarop werd hij, met de steun van de nuntius en van katholieke politici, buiten het weten van de tweeëntachtigjarige bisschop Gustavus Josephus Waffelaert, benoemd tot hulpbisschop-coadjutor en op 14 oktober 1929 geconsacreerd. Zijn wapenspreuk luidde: 'In Caritate Christi'.
Lamiroy was de 23e bisschop van het bisdom Brugge van 1931 tot aan zijn overlijden in 1952. Hij behoorde nog tot het ras van de 'kerkvorsten', die met gezagvolle hand clerus en gelovigen leidden.
Politiek was hij afstandelijk tegenover het burgerlijke gezag, maar ondersteunde de katholieke partij omdat ze de enige garant was voor de verdediging van de christelijke waarden. Hij was dan ook gekant tegen partijen zoals de Vlaams-nationalisten en REX. Bij verkiezingen aarzelde hij niet de gelovigen te wijzen op hun 'zware gewetensplicht' om te stemmen 'voor de enige lijst door de geestelijke overheid goedgekeurd'.
Van alle bisschoppen van zijn tijd zette hij zich het meest in voor de ontwikkeling van de Katholieke Actie en hij streefde dit na met een eigen afzonderlijke organisatie binnen zijn bisdom. Voor elke tak van de K. A. stelde hij voltijdse priesters ter beschikking. Als er initiatieven waren die op het Belgisch of Vlaams niveau plaatsvonden en hem in zekere zin dreigden te ontsnappen (vooral de christelijke arbeidersbeweging wilde zijn eigen weg gaan) kwam hij daar tegen in verzet.

De lijst van rivieren in de Verenigde Staten is onderverdeeld naar staat. 

Boris Abramovitsj Berezovski (Russisch: Борис Абрамович Березовский, "Boris Abramovitsj Berezovski") (Moskou, 23 januari 1946 – Ascot, 23 maart 2013) was een Russisch zakenman en de eerste miljardair van Rusland en wordt gerekend tot de Russische oligarchen. Kort na de aantreding van de Russische president Vladimir Poetin ging hij, na aangeklaagd te zijn vanwege enkele van zijn bedrijfsactiviteiten, vrijwillig in ballingschap (volgens sommigen mede om strafvervolging te ontlopen) en sindsdien woonde hij in Londen. In het Verenigd Koninkrijk stond hij sinds 2004 bij de Britse Home Office bekend als Platon Elenin. Hij dient niet te worden verward met de gelijknamige Russische pianist Boris Berezovski.
Berezovski werd geboren in een Joods gezin in Moskou en studeerde bosbouw, elektrotechniek en toegepaste wiskunde. Hij studeerde af in 1969 aan het Bosbouw Instituut van Moskou. Daarop promoveerde hij aan de Sovjet Academie der Wetenschappen en behaalde hij zijn doctorstitel op 37-jarige leeftijd in 1983 op het thema besluitvormingstheorie. Tijdens zijn studie was hij vanaf 1969 ingenieur bij het Wetenschappelijk Onderzoekscentrum voor Hydro-meteorologie en hield hij zich bezig met de thema's bestuur, automatisering en managementsystemen. Tussen 1969 en 1987 wist hij zich op te werken van een ingenieurspositie tot een managementpositie bij de Sovjet Academie der Wetenschappen. In 1991 werd hij correspondent-lid (Russische wetenschappelijke rang onder academicus) van de Russische Academie der Wetenschappen (RAN) en kreeg hij een laboratorium aan het Instituut voor Bestuursproblemen van de RAN.
Sinds 1973 werkte hij samen met het staatsbedrijf AvtoVAZ (Ladafabriek), waarvoor hij in zijn instituut software had ontwikkeld.
Bij het begin van de perestrojka en de daaropvolgende instorting van de Sovjet-Unie begon hij in 1989 zijn carrière in de handel door het kopen en verkopen van auto's van AvtoVAZ. Officieel werd hij door AvtoVAZ als deskundige binnengehaald om een beter managementsysteem voor het bedrijf te ontwikkelen. Hij stichtte samen met AvtoVAZ in 1992 het tussenhandelsbedrijf LogoVAZ (ЛогоВАЗ) met zichzelf als directeur. Ten tijde van de hyperinflatie wist hij dit uit te bouwen tot het grootste autohandelsnetwerk van Rusland.
In oktober 1993 stichtte hij samen met een aantal managers van AutoVAZ de Automobiel-Alliantie voor heel Rusland (AVVA) en met de investeringsgelden daarvan verwierf hij bij de latere privatiseringen grote onderdelen van AvtoVAZ.
Vanaf 1994 werd Berezovski hoofdaandeelhouder van het televisiebedrijf ORTV, dat de grootste landdekkende televisiezender ORT bezat. In hetzelfde jaar overleefde hij een bomaanslag in zijn auto door de Russische maffia. Dit was waarschijnlijk vanwege zijn vermeende banden met de toen machtige Tsjetsjeense maffia in Moskou, waarvoor de Russische maffia pogingen deed hem af te persen. In 1995 werden in samenhang met de moord op de ORTV-directeuren een aantal maatregelen tegen hem ingesteld. Naast ORTV kocht hij nog een aantal mediabedrijven op. Berezovski maakte LogoVAZ tot zijn bank.
Toen de communistische leider Gennadi Zjoeganov bij de Russische presidentsverkiezingen van 1996 veel stemmen voor het presidentschap leek te verwerven, zette Berezovski samen met andere Russische oligarchen Boris Jeltsin onder druk om Anatoli Tsjoebajs aan te wijzen als campagneleider om hem te helpen opnieuw de presidentsverkiezingen te winnen. Zjoeganov wilde namelijk de privatiseringen terugdraaien, hetgeen zeer ongunstig zou uitvallen voor de oligarchen. Jeltsin stemde toe en de presidentsverkiezingen werden daarop een groot mediaspektakel, waarbij Jeltsin op de landelijke televisiezenders die in handen waren van de oligarchen (onder andere NTV en ORT) constant werd aangeprezen en andere kandidaten geen zendtijd kregen. Toen Jeltsin daarop de verkiezingen won met Ons Huis Rusland, waarbij hij grote concessies moest doen aan de oligarchen, trokken de laatsten veel macht naar zich toe. Berezovski werd gezien als de leider van "de familie" rond Jeltsin, ook wel bekend als de "zeven bankiers".
Berezovski gebruikte daarop zijn invloed om nog meer bedrijven in handen te krijgen. In 1996 kocht hij voor een fractie van de werkelijke waarde (die nooit werd vastgesteld) samen met Roman Abramovitsj een aantal oliebedrijven op, die hij onderbracht in hun oliebedrijf Sibneft. Hiernaast verwierf hij onder andere Aeroflot. Ook begon hij politieke macht te zoeken. Hij werd door Jeltsin benoemd tot vicepresident van de nationale veiligheidsraad. Tussen 1998 en 1999 was hij kortstondig secretaris-generaal van het GOS en later vertegenwoordigde hij Karatsjaj-Tsjerkessië in de Doema. Vanwege zijn grote invloed op Jeltsin, werd hij door westerse media ook wel de "Grijze Eminentie" achter Jeltsin genoemd. Hij was een groot voorstander van de liberalisatie, zoals die door Tsjoebajs was verricht.
Bij de Russische presidentsverkiezingen van 2000, die mede draaiden om de Tweede Tsjetsjeense Oorlog, steunde hij deze oorlog niet maar wel de kandidatuur van de militaire generaal die hem leidde, Vladimir Poetin. Dit bleek echter ook het einde van zijn politieke carrière in Rusland.
Toen Poetin werd verkozen tot president van Rusland werd al snel duidelijk dat deze geenszins van plan was om de oligarchen hun politieke macht te laten behouden. Nadat Vladimir Goesinski al het land was uitgevlucht, bleek dat ook Berezovski's positie niet langer te handhaven was. Poetin was niet gecharmeerd van Berezovski's adviezen tegen de oorlog in Tsjetsjenië en over de ramp met de onderzeeër Koersk en liet in een reactie daarop onderzoek doen naar Berezovski's bedrijfsactiviteiten. Hij werd daarop beschuldigd van het achterhouden van 2033 auto's ter waarde van 13 miljoen dollar aan investeerders bij een financiële transactie met Lada. In oktober 2001 werd daarop een aanhoudingsbevel tegen hem uitgevaardigd, waarop Berezovski het land uitvluchtte en politiek asiel aanvroeg in Londen.
Vanaf 2001 woonde hij in ballingschap in Londen, waar hij in maart 2003 werd gearresteerd, maar weer werd vrijgelaten op borgtocht. Hij vroeg politiek asiel aan en kreeg dit in oktober van dat jaar. Hij gaf Abramovitsj het beheer over zijn aandelen in Sibneft en kreeg daarover in 2005 een geschil met hem. De Russische overheid in Moskou wist Berezovski succesvol te dwingen een groot deel van zijn bezittingen in Rusland te verkopen, waaronder Aeroflot, ORTV, Sibneft en zijn eigen tv-station TV6. Berezovski werd in Rusland beschuldigd van fraude (met Aeroflot en LogoVAZ) en politieke corruptie, maar de Russische overheid slaagde er niet in hem uitgeleverd te krijgen.
In 2003 liet Berezovski in het Verenigd Koninkrijk zijn naam officieel veranderen in Platon Elenin ("Platon" is Russisch voor Plato en Elena is de naam van zijn vrouw). Hij gaf hiervoor geen reden op, maar Platon is de hoofdfiguur in de film "Tycoon", die op zijn leven gebaseerd is.
In het voorjaar van 2003 sprak hij na bemiddeling door zijn vroegere handelspartner Badri Patarkatsisjvili met de Georgische oppositieleider en latere premier van Georgië Zoerab Zjvania in Londen. Hij was de eerste van meerdere financiële weldoeners die Zhvania hielpen bij de ondersteuning van democratische instituties in Oekraïne en die de campagne van de Oekraïense presidentskandidaat Viktor Joesjtsjenko financieel ondersteunden.
In november 2003 kondigde de Zwitserse Bundesanwaltschaft (het federale openbaar ministerie) maatregelen tegen Berezovski af. Hij werd ervan verdacht zich schuldig gemaakt te hebben aan het witwassen van geld en deel uit te maken van een criminele organisatie.
In december 2003 gebruikte hij zijn nieuwe naam om naar Georgië te reizen, wat leidde tot een rel tussen dat land en Rusland.
Bij de Russische presidentsverkiezingen 2004 ondersteunde Berezovski samen met andere oligarchen presidentskandidaat Ivan Ribkin, die later werd ontvoerd.
Toen Joesjtsjenko werd verkozen tot president van Oekraïne wilde Berezovski in februari 2005 zich in dit land vestigen, omdat hij zich daar cultureel en linguïstisch gezien beter op zijn plaats voelde dan in het Verenigd Koninkrijk. Hij stelde hiermee de Oekraïense regering voor een politiek dilemma: enerzijds was het land verplicht hem uit te leveren aan Rusland vanwege een bilateraal uitleveringsverdrag, en anderzijds was het vanwege het ondertekenen van de conventie van Genève verplicht om een in het Verenigd Koninkrijk politiek vluchteling te beschermen.
In september 2005, vlak nadat het Oekraïense parlement van Joelija Tymosjenko door Viktor Joesjtsjenko naar huis was gestuurd, werd Berezovski door oud-president van de Oekraïne Leonid Kravtsjoek ervan beschuldigd dat hij de Oekraïense verkiezingen financieel had ondersteund en kwam deze met stukken waaruit zou blijken dat bedrijven van Berezovski geld hadden overgemaakt naar personen die Joesjtsjenko steunden. Aangezien geldelijke buitenlandse steun voor presidentiële verkiezingen verboden is in Oekraïne, kon dit volgens de Russische media mogelijk leiden tot een aanklacht tegen Joesjtsjenko. Berezovski erkende dat hij in Londen met Joesjtsjenko's afgevaardigden had gesproken, maar wilde bevestigen noch ontkennen dat bedrijven die het geld hadden verkregen van hem, waren gebruikt in de verkiezingscampagne.
In januari 2006 verklaarde Berezovski dat hij van plan was een staatsgreep te plegen in Rusland. Begin februari verklaarde hij daarop dat hij de rest van zijn bezittingen in Rusland, waaronder zijn onafhankelijke krant Kommersant, zou verkopen aan zijn vriend Badri Patarkatsisjvili. Volgens beiden kwam dit door Berezovski's uitlatingen over zijn geplande politieke staatsgreep, waarop Patarkatsisjvili besloot dat het beter was als Berezovski zijn bezittingen in Rusland verkocht. Eerder had Berezovski al gezegd dat hij geloofde dat een staatsgreep (in het algemeen) niet zo vreemd zou zijn, aangezien Poetins presidentiële termijn pas afloopt in 2008 en hij volgens Berezovski "de Russische grondwet niet respecteert". Begin maart deed Rusland opnieuw een uitleveringsverzoek bij het Verenigd Koninkrijk in verband met zijn dreigementen in januari.
In maart 2013 werd Berezovski dood aangetroffen op zijn landgoed in het Engelse Ascot. Aangezien zijn dood onverwachts kwam, werd door de politie uitgebreid onderzoek gedaan naar de omstandigheden waaronder hij om het leven is gekomen. Later kwam naar buiten dat hij met een strop om zijn nek gevonden werd in de badkamer. Moord of zelfmoord is altijd onduidelijk gebleven.
Berezovski was verre van populair in Rusland. Velen beschouwden hem als de meest wetteloze en on-ethische persoon onder de oligarchen en stelden hem persoonlijk verantwoordelijk voor de economische instorting van het land. Men gelooft dat hij net als andere oligarchen (met name Tsjoebajs) met zijn programma van privatisering de overheid heeft opgelicht. In de Russische media werd hij vaak zeer negatief afgeschilderd.
Berezovski bleef volhouden dat hij opereerde binnen het wettelijke kader van die tijd en dat de privatiseringsveilingen van de jaren negentig werden verricht om corruptie tegen te gaan in plaats van die te doen ontstaan. Een artikel van de Amerikaanse journalist Paul Klebnikov in "Forbes" van 1996, getiteld "Godfather of the Kremlin?", zette Berezovski neer als een maffiabaas die zijn rivalen liet vermoorden. Berezovski liet het blad daarop aanklagen wegens smaad, wat ertoe leidde dat het blad de beweringen introk. Klebnikov werkte echter het artikel verder uit tot het boek "Godfather of the Kremlin". Klebnikov werd daarop de redacteur van de net opgezette Russische versie van "Forbes" en werd vervolgens op 9 juli 2004 vermoord. Van deze moord wordt de Tsjetsjeense maffia beschuldigd.

Jean Joseph Faict (Leffinge, 22 mei 1813 - Brugge, 4 januari 1894) was de twintigste bisschop van Brugge.
Faict was de zoon van een brouwer. Hij studeerde aan het Klein Seminarie in Roeselare, het Grootseminarie in Brugge en aan de Katholieke Universiteit Leuven. 
Op 9 juni 1838 werd hij tot priester gewijd. In 1839 werd hij professor in kerkgeschiedenis, natuurkunde en moraaltheologie aan het grootseminarie in Brugge en in 1849 werd hij superior van het kleinseminarie in Roeselare.
In februari 1864 werd hij tot coadjutor van bisschop Malou benoemd, maar die overleed een paar weken later. In september van dat jaar werd Faict definitief als opvolger benoemd en in oktober tot 20ste bisschop van het bisdom Brugge gewijd. Hij nam als wapenspreuk "In fide et caritate" (In geloof en liefde). 
In 1869-1870 nam hij deel aan het Eerste Vaticaans Concilie.
Faict werd bisschop in woelige tijden, zowel binnen de kerk als in de Belgische samenleving.
Binnen de kerk, als gevolg op het Concilie, vaardigde de paus een encycliek uit onder de naam "Quanta Cura", waar een "Syllabus errorum" werd aan toegevoegd dat zich tegen het modernisme keerde. Faict hield zich gedurende zijn ganse episcopaat aan de richtlijnen die hierin waren gegeven.
Op het politieke vlak werd de invloed van de liberale partij groot en zag men binnen de Kerk de pogingen tot verdere laïcisering van de staat als een bedreiging. Er kwamen wetten op de kerkfabrieken, de kerkhoven, de afschaffing van het verplicht godsdienstonderricht in de rijksscholen en gemeentelijke scholen. Dit resulteerde in hevige reacties vanwege de ultramontaanse vleugel binnen de katholieke gemeenschap. Ook de Belgische bisschoppen reageerden. Bisschop Faict nam principieel een strenge houding aan, hoewel hij in de praktijk een milde en voorzichtige koers volgde.
In de scherpere tegenstellingen tussen politieke partijen, ondersteunde bisschop Faict de katholieke partij en wendde zijn invloed aan, via de bevriende kranten en via politici, om tot grotere aanwezigheid te komen. Dit lukte, zodat vele gemeentebesturen in zijn bisdom (Brugge in 1876) en ook het provinciebestuur een katholieke meerderheid kregen. Voor het nationale niveau gebeurde dit in 1884.
Faict was bisschop in een periode dat het de West-Vlaamse kerk voor de wind ging. Hij kon bijna duizend priesters wijden. Hij hechtte groot belang aan de vorming van zijn priesters en stuurde er een stijgend aantal van naar Leuven of Rome voor verdere studies. Op de jaarlijkse retraites die werden georganiseerd was hij zelf steeds aanwezig. 
Voor wat betreft de gelovigen, was hij een groot voorstander van het oprichten van verenigingen die de volksdevotie ondersteunden. Hij stimuleerde vooral de Mariale verering. Ook gaf hij zijn steun aan het organiseren van 'patronaten' voor de jeugd. Processies, bedevaarten, volksmissies behoorden tot de activiteiten die hij aanmoedigde ter ondersteuning van het volksgeloof. Wat het sociale vraagstuk betreft had hij de overtuiging dat de liefdadigheid veel kon oplossen. Hij steunde dan ook sterk de verenigingen van Sint-Vincentius en van Franciscus-Xaverius die hulp verleenden. Vanaf 1886 ondersteunde hij de gildenbeweging die een eerste christelijke arbeidersorganisatie was.
Faict werd in de crypte van de kanunniken begraven in de kapel op het Brugs kerkhof. Op 14 oktober 2002 werd zijn stoffelijk overschot, samen met dat van zijn vier onmiddellijke opvolgers overgebracht naar de Sint-Salvatorskathedraal en in een crypte onder de Sacrakapel bijgezet, waar ook al de overschotten van zijn voorgangers François-René Boussen en Joannes Baptista Malou, respectievelijk in 1848 en 1864 waren bijgezet.

Amitābha of Amida is de hoofd-Boeddha (de boeddha van het oneindige licht) van het amida-boeddhisme dat ontstond in China, Vietnam, Korea en Japan. Dit is een van de grootste stromingen in het boeddhisme.
Een (in volledig vertrouwen) beroep doen op deze Boeddha, zorgt ervoor dat je in het Westelijke paradijs komt. Amitabha behoort tot de drie heiligen uit het westelijke paradijs samen met Mahasthamaprapta en Guanyin/Avalokitesvara. De drie heiligen worden vooral aanbeden om overleden geliefden van de hel te redden en ze toegang tot het westelijke paradijs te geven met hulp van de drie heiligen. Het aardse bestaan wordt als een overgangsfase naar dit schitterende hiernamaals beschouwd. Padmasambhava, een Indiase monnik in de achtste eeuw, bracht de Amitabha-verering naar Tibet en Nepal.
Het is ook een van de vijf dhyani-Boeddha's van het mahayana-boeddhisme. Hij heerst over het westelijk paradijs, een bewustzijnstoestand die Sukhavati wordt genoemd. Iedereen die in de boeddha gelooft, zal in Sukhavati herboren worden. Het is een verlosser die een hiernamaals belooft, door zijn naam aan te roepen vindt men verlossing. Men hoeft dan niet talloze reïncarnaties te doorlopen.
In een vorig leven was hij koning en ging als monnik, met de naam Dharmakara, door het leven nadat hij kennis maakte met het boeddhisme. Hij wilde met meditatie verlichting bereiken en legde 48 geloften af. Hij wilde iedereen helpen verlichting te bereiken. Zijn element is water en hij wordt meestal afgebeeld in een rode kleur, zittend op een lotusbloem. Hij rijdt soms op pauwen en wordt soms afgebeeld in de yab-yum houding, een omhelzing met zijn Shakti (vrouwelijke kracht) Pandara.
Amida werd oorspronkelijk gelijkgesteld met de shinto-godin Amaterasu. Amida wordt in China "Amituo Fo" genoemd.
Beelden van Amitabha kun je herkennen doordat deze boeddhabeelden altijd een lotus in hun arm houden.
De Boeddha Amitabha heeft vele mantravormen die door gelovigen gebeden worden.
Amitabha is sanskriet, Amida is de Japanse naam.
Namo Amitabha is een mantra die ook regelmatig wordt gebruikt. De Japanse mantra is Namu Amida Butsu.
De Tibetaanse mantra is Namo Amitabhaya Buddhaya.


Agni is een hindoeïstische god, het is een van de belangrijkste goden in de Rig Veda. Het woord "agni" is Sanskriet voor "vuur", wat erg lijkt op het Latijnse woord "ignis".
In het hindoeïsme is Agni een deva. Hij is Indra's tweelingbroer, en is dus een zoon van Dyaus Pita en Prthivi. In andere versies is hij een zoon van Kasyapa en Aditi of van een koningin die haar zwangerschap geheim hield voor haar man. Hij wordt ook gezien als zoon van hemel en aarde en zou uit de zon of bliksem zijn ontstaan.
Agni wordt afgebeeld als rode god met twee of drie hoofden, diverse armen, een baard en vlammen als kleding. Hij rijdt in een wagen getrokken door paarden, maar soms berijdt hij een ram of bok.
Bij de hindoes wordt, als zij thuis een dienst hebben, alles in het vuur geofferd waarna aan Agni wordt gevraagd of hij al dat offerspijs naar de goden kan brengen, hij is dus ook een soort bezorger aan de goden van de mensen. Agni is naast beschermgod van het offervuur ook beschermgod van het haardvuur. Agni verschijnt als bliksem en is zowel wreed als vriendelijk. Hij verdreef de duisternis, verslond na zijn geboorte zijn ouders en verteert doden op de brandstapel. Het is een beschermgod van de wereld, kan onsterfelijkheid schenken en mensen zondevrij maken na hun dood.
Agni zorgde voor Hanuman toen diens staart in brand werd gestoken door Ravana, de koning van Lanka.

Oosterwijk is een dorp (volgens velen ten onrechte een buurtschap, maar er staat een kerk) ten westen van de gemeente Leerdam. In het verleden behoorde Oosterwijk tot het nog verder naar het westen gelegen Kedichem. Voor 1820 was Oosterwijk nog een zelfstandig dorp met eigen schout (burgemeester) en schepenen (wethouders). Later is Oosterwijk met een herindeling bij Leerdam geplaatst. Verder grenst Oosterwijk aan de rivier de Linge.
Oosterwijk bestaat uit de Lingedijk, de Noorderlingedijk, de Koenderseweg, de Oudendijk, de Nortierstraat en het Kerkelaantje. Het Kerkelaantje vormt de kern van het dorp. Het dorp bestaat uit ongeveer tachtig huizen. Klein-Oosterwijk hoort niet bij Oosterwijk maar is een straat van Leerdam. Het grenst wel aan Oosterwijk.
Oosterwijk wordt nog weleens verward met het Noord-Brabantse Oisterwijk dat dezelfde uitspraak, maar niet dezelfde spelling heeft.
Aan het Kerkelaantje bevindt zich de hervormde kerk van Oosterwijk. Het middeleeuwse kerkgebouw werd wegens bouwvallige staat in 1872 afgebroken en vervolgens in de huidige vorm herbouwd. Eind jaren 90 is de klokkentoren vervangen. De oude klokkentoren bleek in zo'n slechte staat, dat deze moest worden vervangen.
Daarmee heeft de kerk van Oosterwijk de voorpagina van het AD gehaald. Op de voorpagina was te zien hoe de oude klokkentoren van de kerk werd getakeld. Het hout was dermate rot dat het met de hand verpulverd kon worden. Op 26 mei 1997 kreeg de kerk, na bijna een jaar zonder klokkentoren te hebben gestaan, een replica van de oude klokkentoren.
Het kasteel dat ooit naast de kerk stond, is in 1984 afgebrand en in 1987 vervangen door een eigentijdse villa. Nadat het zijn functie als kasteel had verloren, is het lange tijd in gebruik geweest als pastorie.
Een deel van Oosterwijk is een beschermd dorpsgezicht. Verder zijn er in het dorp een aantal rijksmonumenten, zie:

Algemeen:
Kerkgebouwen in (meest Nederlandse) plaatsen:

Life of Agony is een hardrockband uit Brooklyn, New York. De band is opgericht in 1989. Hun muziek in begin tijden van de band kan worden omschreven als een mix van hardcore punk en metal. Tegenwoordig kan men de band in het genre rock een plaats geven.
Het eerste album was "River Runs Red", dat bekend werd in de metalscene, mede door toedoen van stadsgenoten Biohazard. Hierop volgde "Ugly" dat een klein succesje werd in Nederland, nog geen top-40-hit echter. Vlak voor de opnames van een nieuw album verliet drummer Sal Abruscato de groep. Hij werd vervangen door Dan Richardson. Het nieuwe album dat met de nieuwe drummer werd opgenomen, kreeg de titel "Soul Searching Sun". Vele fans hadden het gevoel dat het niet meer als Life of Agony klonk. Hierop verliet Keith de band in 1997. 1999 ging de band definitief uit elkaar. Er kwam nog wel een extra album uit met oudere nummers. Dit album heette "1989-1999". Alle albums van Life of Agony werden uitgegeven bij metal-platenlabel Roadrunner. Na het uiteenvallen van de groep, gingen alle leden hun eigen richting uit. Keith zocht zijn eigen weg in zijn solocarrière, terwijl de andere leden nieuwe groepen startten. (Sal: Supermassiv; Joey: Stereomud en Alan: Among Thieves)
In 2003 kwamen er twee reünieconcerten met alle oorspronkelijke leden. Een registratie van deze concerten werd uitgebracht op dvd en cd, zonder de hulp van een groot platenlabel, onder de titel "River Runs Again". De band had weer de energie van vroeger ontdekt en besloot om samen te toeren en ook aan een nieuwe plaat te beginnen. Tijdens hun reünietournee trad de groep ook op in Nederland en België. Roadrunner wilde profiteren van het succes van de reünie en besloot een "Greatest hits" album uit te brengen. In 2005 is hun nieuwste album "Broken Valley" verschenen.
In 2007 start Alan als erebetoon aan een vriend de band Spoiler NYC op , old skool punk, ook Sal Abruscato start een nieuw project op , MY Mortality, en Joey trekt de wereld rond met Carnivore, Keith ten slotte blijft zijn soloproject vervolgen.
Life Of Agony heeft haar roots in de New Yorkse hardcore-scene. De band is begonnen met een stijl van hardcore, thrash, en heavy metal. De teksten, de krachtige melodieën en de intense live optredens hebben er samen voor gezorgd dat de groep de gevoelige snaar raakte bij vele verschillende mensen over de hele wereld. De band heeft in loop der jaren zich steeds meer van het hardere werk gescheiden. Tegenwoordig maakt life of agony niets harder meer dan rock, hoewel de wat oudere nummers nog steeds live worden uitgevoerd.


Gustavus Waffelaert (Rollegem, 27 augustus 1847 - Brugge, 18 december 1931) was een Belgische theoloog en de 22ste bisschop van Brugge.
Waffelaert was de zoon van douanebrigadier Angelus Waffelaert en van Barbara Vermeulen.
Hij volbracht zijn middelbare studies aan het Sint-Vincentiuscollege in Ieper waar hij als primus eindigde.
In 1866 begon hij zijn priesteropleiding, eerst in het Kleinseminarie van Roeselare en vervolgens aan het Grootseminarie in Brugge. Op 17 september 1870 werd hij tot priester gewijd.
Hij onderbrak toen zijn studies omwille van gezondheidsredenen en deed gedurende vijf jaar dienst als parochiepriester in Sint-Michiels bij Brugge en in Blankenberge.
Van 1875 tot 1880 studeerde hij in Leuven en promoveerde er tot doctor in de theologie. Hij werd daarop benoemd tot professor moraaltheologie aan het Grootseminarie in Brugge.
Op 30 april 1884 werd hij, samen met zijn onmiddellijke voorganger Petrus De Brabandere, benoemd tot vicaris-generaal van het bisdom Brugge. Hij werd tevens benoemd tot bestuurder van de zusters van de Heilige Jozef.
Toen zijn voorganger, enkele maanden na zijn aanstelling, plots stierf, werd Waffelaert op 28 juni 1895 benoemd en op 25 juli gewijd tot tweeëntwintigste bisschop van Brugge.
Hij nam als wapenspreuk 'Duc nos quo tendimus' (Leid ons naar het doel dat wij beogen)
Waffelaert was een man van studie. Hij heeft hiervan de voornaamste activiteit tijdens zijn leven gemaakt, enigszins ten koste van de administratie van zijn bisdom en van de contacten met priesters en leken.
In La nouvelle revue théologique publiceerde hij op zes jaar tijd bijna 900 blz.
Voor publicaties door de professoren uit zijn eigen bisdom stichtte hij de Collationes Brugenses. Hierin publiceerde hij zijn magnum opus, de Meditationes Theologicae. Guido Gezelle zou dit later in het Nederlands vertalen.
Hij lag ook aan de oorsprong van een boekenreeks 'het geestelijk leven' waarin werk van grote mystiekers werd gepubliceerd: de Broeders van het Gemene Leven, Jan van Ruusbroec, Johannes van het Kruis.
Mgr Waffelaert werd begraven in de kapel van de kanunniken van het kapittel op het Brugs kerkhof. In 2002 werd zijn stoffelijk overschot samen met dat van vier andere Brugse bisschoppen overgebracht naar de grafkelder onder de Sacra-kapel in de Sint-Salvatorskathedraal.

De SwanCrystal is de opvolger van Bandai's draagbare spelcomputer WonderSwan Color. De "WonderSwan Color" werd voorafgegaan door de WonderSwan.
Net als zijn voorgangers is de "SwanCrystal" zowel in verticale als horizontale positie speelbaar.
De "SwanCrystal" is technisch vrijwel gelijk aan de "WonderSwan Color". De belangrijkste verschillen tussen de "WonderSwan Color" en de "SwanCrystal" zijn dat de laatste beschikt over een tft-lcd-scherm en een aan/uit schakelaar en de "WonderSwan Color" slechts over een DSTN-lcd-scherm en een aan/uit knop.
Op de "SwanCrystal" kunnen computerspellen worden afgespeeld die oorspronkelijk zijn ontwikkeld voor de "WonderSwan" of " WonderSwan Color".

Dit is een lijst van de rivieren in Alabama.

De handelsvlag van Oostenrijk-Hongarije werd aangenomen op 1 augustus 1869 en bestond uit een combinatie van de van rood-wit-rode vlag van Oostenrijk en de rood-wit-groene driekleur van Hongarije. De vlag bestond uit drie horizontale banen, waarvan de bovenste rood was, de middelste wit en de onderste aan de hijszijde rood en aan de andere zijde groen. De wapens van Oostenrijk en Hongarije werden op de witte baan geplaatst. Het Oostenrijkse wapen werd met een koninklijke kroon gekroond, dat van Hongarije met de Stefanskroon.
Deze vlag werd aangenomen genomen na de Ausgleich van 1867, waarmee het Keizerrijk Oostenrijk werd omgevormd in de dubbelmonarchie Oostenrijk-Hongarije. Het Oostenrijkse en Hongaarse deel van het rijk werden op in bijna alle opzichten onafhankelijk van elkaar en deze gelijkwaardigheid kwam ook tot uitdrukking in de gezamenlijke handelsvlag.
De dubbelmonarchie had geen gezamenlijke staatsvlag of civiele vlag ter land. In de Oostenrijkse rijkshelft werd een zwart-gele tweekleur gebruikt, in het Hongaarse deel de Hongaarse nationale vlag.
De landen waaruit Oostenrijk-Hongarije was opgebouwd hadden geen officiële eigen vlaggen. Wel werden in elk land zogenaamde "landesfarben", oftewel kleuren van het land, soms in vlagvorm gebruikt. Dit waren vaak simpele twee- of driekleuren waarvan de kleur afkomstig waren van de kleuren van het wapen. Hierdoor kon de volgorde van de kleuren soms verschillen.

Dit is een lijst van rivieren in Alaska.

Astra is een driedelige lagevloertram die ontwikkeld is door Škoda en Inekon. De Astra heeft een lage vloer over 50% van de lengte. Het voorste en achterste deel, waar de wielen onder zitten, heeft een hoge vloer. Het middelste deel, dat daartussen is opgehangen, heeft een lage vloer. De Astra is geleverd aan de Tsjechische steden Most, Olomouc, Ostrava en Pilsen. Ook de Amerikaanse steden Portland en Tacoma bezitten Astra-trams (Škoda 10 T).
In 2003 kregen Škoda en Inekon onenigheid en gingen de bedrijven ieder hun eigen weg. Inekon bouwt nu samen met DPO ("Dopravni podnik Ostrava"), het stadsvervoerbedrijf van Ostrava, de Astra onder de naam Trio. De Trio rijdt rond in Ostrava, en de Amerikaanse steden Portland en Tacoma hebben Trio's besteld. Škoda bouwt de Astra nu onder de naam Anitra ("Asynchronni nizkopodlazni tramvaj"). De Tsjechische stad Brno bezat in 2006 15 Anitra's.
Škoda heeft ook een vijfdelige versie ontwikkeld die de naam Vektra ("Velkokapacitni tramvaj") draagt. Het prototype (Škoda 05 T) is gebouwd in 2003 en doet dienst op het tramnet van Plzen. De Italiaanse stad Cagliari heeft er zes besteld (Škoda 06 T). De uitvoering die is/wordt geleverd aan de stadsvervoerbedrijven van Praag (Škoda 14 T) en Wrocław (Škoda 16 T), heeft een design van Porsche.

Dit is een lijst van rivieren in Arizona.


De Prophet-5 is een analoge synthesizer, gemaakt door Sequential Circuits tussen 1978 en 1984. Het was een van de eerste synthesizers met de mogelijkheid om patches op te slaan en weer op te roepen. Het was ook een van de eerste polyfone synthesizers. Zoals de naam al suggereert was de Prophet 5 5-stemmig polyfoon.
De Prophet-5 is ook uitgebracht in een dubbele versie, de Prophet-10. Deze was 10-stemmig polyfoon en was uitgerust met 2 toetsenborden boven elkaar.
De Prophet-5 was een van de eerste polyfone analoge synthesizers. Voor de klankopwekking wordt hetzelfde principe gebruikt als bv. de Minimoog.
De Prophet-5 was de eerste polyfone synthesizer die gebruik maakte van een microchip, waarin alle instellingen opgeslagen konden worden in het geheugen. Voor de Prophet-5 hadden synthesizers alleen maar presets die door de fabrikant waren vastgelegd. Deze presets konden veranderd worden, maar na het uitzetten van het apparaat waren deze instellingen weg en moest men weer terug naar de presets. Bij de Prophet-5 konden alle instellingen opgeslagen worden in het geheugen en na het uit- en aanzetten van het apparaat weer opgeroepen worden.
Ook was het mogelijk om het complete interne geheugen van de Prophet-5 op te slaan op een compactcassette. Dit gaf de mogelijkheid een back-up te maken van het geheugen, maar ook om de geluiden bij een andere Prophet-eigenaar in te laden.
De Prophet-5 was makkelijk in een personenauto te vervoeren en kon door één persoon getild worden.
Door zijn compacte formaat was hij tevens makkelijk op andere toetsinstrumenten te plaatsen, zoals een elektrische piano of orgel.
De Prophet-5 is tussen 1978 en 1983 in verschillende versies op de markt gebracht.
De eerste versie die in productie ging was de Rev-2. Hiervan zijn er maar een paar honderd vervaardigd. De Rev-2 was nogal onderhevig aan kinderziektes, die er na 3 jaar werden uitgewerkt door een nieuwe versie van de Prophet-5 uit te brengen. Dit werd de Rev-3, die qua ontwerp ook een aantal cosmetische veranderingen had ondergaan. De knoppen van de filtersectie stonden iets anders en de volumeknop was verplaatst van ver boven in de hoek naar dichter bij het klavier. Om een geluid te kunnen veranderen hoefde de edit-knop ook niet meer gebruikt te worden. Het optische verschil tussen een Rev-2 en Rev-3 is het duidelijkst te zien als men aan de rechter bovenkant kijkt van het paneel. Daar is bij de Rev-3 een extra rij druktoetsen te zien. Dit is de cassette-interface die de bovengenoemde opslag van het interne geheugen mogelijk maakte.
Het grootste verschil tussen de Rev-2 en Rev-3 was de verandering van chipfabrikant. Op de Rev-2 werden SEM-chips gebruikt. Omdat deze niet geheel stabiel bleken te zijn is Sequential overgestapt op de Curtis-chips.
Rev-3 Prophets kunnen voorzien worden van een MIDI-interface. Begin 1983 werd een budgetuitvoering van de Prophet-5 (de Prophet-600) voor het eerst uitgevoerd met deze interface, die de koers van de elektronische muziek drastisch zou gaan veranderen. De laatste versie van de Prophet-5, de Rev-3.3, was standaard voorzien van de MIDI-interface. Tot op heden is de MIDI-interface fysiek onveranderd gebleven, maar zijn de specificaties door de jaren heen uitgebreid.
Het aantal geheugenplaatsen op de Prophet-5 is lang standaard bij 40 gebleven. Op vroege Rev-3 Prophets was het mogelijk het geheugen te vergroten naar 120, maar hiervoor moesten extra switches aangebracht worden, meestal boven de modulatiewielen. De Rev-3.3 (laatste versie) had standaard 120 geheugenplaatsen, die middels de bestaande druktoetsen gekozen konden worden.
Het klavier van de Prophet-5 is gemaakt door de firma Pratt-Reed, die voor vele andere synthesizers klavieren maakte eind jaren 70 begin jaren 80. Een terugkerend probleem bij deze klavieren is dat de rubber bushings, die zich binnen de toetsen bevinden, na verloop van tijd verdrogen.
Dit heeft als gevolg dat de toetsen slechter contact gaan maken, maar ook gaan de toetsen ongelijk staan. Uiteindelijk zullen de toetsen helemaal geen contact meer maken en moeten de rubbers vervangen worden.
Op het debuutalbum van de Engelse funkformatie Level 42 uit 1981 wordt de Prophet-5 veelvuldig gebruikt. Ook Japan's toetsenist Richard Barbieri maakte veelvuldig gebruik van de Prophet-5 en was een ware meester in het programmeren ervan. The Pointer Sisters hebben de Prophet-5 gebruikt in hun hits I'm so excited, Automatic en Jump (for my love). ABBA gebruikte deze synthesizer op het album "Super Trouper" uit 1980 en "The Visitors" uit 1981. Nog een bekende hit met daarin een Prophet 5 is Break my stride van Matthew Wilder uit 1984. Ook BZN gebruikte een Prophet 5.
De Prophet-5 (rev. 3) is softwarematig gemodelleerd door Native Instruments en werd tot 2009 op de markt gebracht onder de naam PRO-53. Ook is er een versie uitgebracht door Arturia, die een hybride is tussen de Prophet-5 en de Prophet VS. Daarnaast zijn er diverse freeware clones, zoals Prophanity, Prodigious Synthesizer, SCI Prophet 5. Tevens is er een variant op de markt, Messiah, die geïnspireerd is door de Prophet, maar met volledige andere (virtuele) oscillatoren is uitgerust.

Dit is een lijst van rivieren in Arkansas.

Het Pierre Cornelisstadion is een voetbalstadion in de Belgische stad Aalst. Het is sinds 1928 het thuisstadion van voetbalclub Eendracht Aalst. Het stadion telde 7500 plaatsen waarvan 4000 staan- en 3500 zitplaatsen. Later werd dit teruggebracht naar 6294 plaatsen. Het stadion is gelegen aan de Bredestraat, vlak bij het viaduct over de Dender en in de schaduw van de Heilig Hartkerk.
Oorspronkelijk speelde Eendracht Aalst aan de "Puiteput" (huidige Sint-Annalaan). In 1928 verhuisde Eendracht naar de Bredestraat, waar het nu nog speelt. Toen in 1945 na vijftien jaar voorzitterschap Pierre Cornelis overleed, werd het stadion omgedoopt tot de huidige naam.
In de jaren 80 en 90 was het stadion soms geheel bezet, met 12.000 supporters als piek. In de jaren 80 waaide na een storm een deel van de staantribune weg, die toen volledig vervangen werd. De staantribune werd later door toenmalig burgemeester Annie De Maght zelfs tijdelijk gesloten omwille van de onveiligheid.

Peter Koop Tuinman (Twijzel, 15 april 1947) is een Nederlands acteur.
Tuinman werd geboren als zoon van een hoofd van een lagere school. Vader Anne Tuinman vertaalde toneelstukken, tekende en schreef revues. Moeder Albertha Bloembergen was diepgelovig en zong in het kerkkoor van Ureterp. Zijn ouders namen hem vaak mee naar het theater in Drachten.
Als tiener wilde Tuinman sporter worden. Hij werd lid van een atletiekvereniging in Heerenveen, maar nadat bij hem een hartafwijking was vastgesteld moest hij van zijn gedroomde carrière als atleet afzien. Tuinman maakte de hbs-b af en ging sociologie en economie studeren. Hij brak zijn studie af en werkte als vrachtwagenchauffeur, diskjockey en barkeeper. Hierna werd hij manager bij een bank. Zijn hobby was toneelspelen.
Op advies van de leider van zijn toneelschap werd hij beroepsacteur, o.a. bij Toneelgroep De Noorder Compagnie in Drachten. Tuinman speelde in de televisieseries "Tussen wal en schip" (1977) en "De Kris Pusaka" uit hetzelfde jaar, maar brak door met zijn rol in de film "Spetters" als Jaap, de homoseksuele broer van Fientje (gespeeld door Renée Soutendijk). Hierna volgden rollen in diverse andere Nederlandse speelfilms. Tuinman is daarnaast actief als toneelspeler en als televisieacteur.
Tuinman is ook in verschillende Friestalige films te zien, onder andere in "De Dream" - een verfilming uit 1985 van de Hogerhuis-zaak uit 1895 - en "De Fûke" (2000). In de dramaserie "Dankert & Dankert" van Omrop Fryslân, geïnspireerd op de tweeling Willem en Hans Anker, speelt Tuinman de dubbele hoofdrol.
In 1985 kreeg hij een Gouden Kalf voor zijn rol als Wiebren Hogerhuis in "De Dream".
Hij werd veelvuldig geprezen voor zijn rol in de politieseries Bureau Kruislaan en Unit 13, waarin hij de rol van hoofdinspecteur Ruard Talsma vervulde. Hij speelde een rol in de buitenlandse film "Vincent & Theo" (1990) over het leven van de gebroeders Van Gogh, onder regie van Robert Altman. Eveneens vertolkte hij belangrijke en hoofdrollen in films als onder andere "Het meisje met het rode haar", "de Schorpioen", "Van geluk gesproken", De zwarte meteoor, "Ik ga naar Tahiti".
Naast zijn Gouden Kalf in 1985 kreeg Tuinman een nominatie voor de grote prijs van het Nederlandse toneel, de Louis d'Or, voor zijn rol in "De Revisor". Verder kreeg hij nog een nominatie voor een Gouden Kalf voor zijn rol van vader in "De Vuurtoren". Voor zijn rol in de rock-opera "Ik Jan Cremer" ontving hij de persprijs '85/'86. In het theater was Tuinman de afgelopen jaren te zien in vele theaterproducties zoals "Wachten op Godot" (met Karel de Rooy en Peter de Jong), "Blind Date" (met Liz Snoijink) en "Een Tweede Kans" (met Will van Kralingen).
In 2006 heeft hij samen met Karin Bloemen en 2.500 vrijwilligers Sportstad Heerenveen geopend met het megaspektakel "De Heeren van het Veen" in het Abe Lenstra Stadion in de regie van Jos Thie met wie hij eerder de voorstelling "Peer Gynt" maakte op de Boschplaat op Terschelling. Ook heeft hij onder andere "Kopenhagen" (met Bram van der Vlugt die hiervoor een Louis d'Or kreeg), "Blauw Oranje" en "Amphitrion" geregisseerd.
Tuinman is gescheiden van Frouk Oostra. Uit zijn vroegere relatie met Patricia Bleeker heeft hij een zoon, Frank Tuinman.

Twijzel (Fries: "Twizel") is een dorp in de gemeente Achtkarspelen, provincie Friesland (Nederland). Het dorp ligt aan de provinciale weg 355. Het dorp telt 1093 inwoners.
De naam komt van "Optwizel" dat "wissel", of "bij de tweesprong" betekent. "Optwizel" is nog steeds een straatnaam in het dorp.
In 1999 heeft Twijzel een wapen aangenomen.
In Twijzel wordt om de drie jaar de Simke Kloostermanpriis uitgereikt.

Dit is een lijst van de rivieren in de Amerikaanse staat Californië, gegroepeerd per regio.
Waterlopen die uitkomen in de Grote of Stille Oceaan tussen de Baai van San Francisco en de grens met Oregon. De waterlopen zijn gesorteerd van noord naar zuid. De zijrivieren zijn gesorteerd op de volgende manier: zij die het dichtst bij de zee in de hoofdrivier uitmonden, staan steeds eerst.
Deze waterlopen monden uit tussen de Humboldt Bay en de staatsgrens:
Deze waterlopen monden - van noord naar zuid - uit in de Humboldt-baai:
Deze waterlopen monden uit in de oceaan ten zuiden van de Humboldt-baai en ten noorden van de Golden Gate. Rivieren die uitmonden in de Baai van San Francisco, worden apart behandeld.
Deze waterlopen monden uit in de Baai van San Francisco. De rivieren zijn in klokwijzerzin gegroepeerd volgens de (zij)baai of hoofdrivier waar ze in uitmonden.
Het Tulare-bekken (Engels: "Tulare Basin") is meestal een endoreïsch bekken. Uiteindelijk lopen alle waterlopen in dit bekken naar het Tulare Lake. Tijdens jaren met veel smeltwater zou het bekken overlopen in de San Joaquin River.
Kloksgewijs rond de Baai van San Francisco:
Onderstaande waterlopen monden uit tussen de Golden Gate in het noorden en Point Arguello in het zuiden:
Deze waterlopen monden uit in de Grote Oceaan ten zuidoosten van Point Arguello:
Deze waterlopen monden - van noord naar zuid - uit in de Baai van San Diego:
Er is één rivier die ten zuiden van de baai en ten noorden van de grens met Mexico in de oceaan uitmondt:
Californische rivieren die in de Golf van Californië uitmonden zijn:
Carrizo Plain is een grote ingesloten vallei: water verzamelt zich er in het Soda Lake.
Onderstaande waterlopen monden uit in het endoreïsche zoutmeer Salton Sea:
Het Grote Bekken of "Great Basin" is een groot endoreïsch bekken, een gebied dat niet afwatert naar zee, gelegen in het westen van de Verenigde Staten, tussen de Rocky Mountains en de Sierra Nevada. De waterlopen in dit gebied leiden dus niet naar de zee, maar naar meren of (zout)vlaktes.
Deze waterlopen uit het Grote Bekken bevinden zich in het oosten van de staat, ten zuiden van Oregon en ten noorden van Mono Lake:
Onderstaande waterlopen monden, tegenwijzerzin en beginnende in het noorden, uit in het zoute en endoreïsche Mono Lake:
Waterlopen in het Grote Bekken ten zuiden van Mono Lake zijn:

Antonia Elisabeth (Toos) Korvezee (Wijnaldum, 8 maart 1899 - Den Haag 17 januari 1978) werd op 14 april 1954 de eerste vrouwelijke hoogleraar van de Technische Universiteit Delft. Haar benoeming tot buitengewoon hoogleraarschap in de theoretische scheikunde, was min of meer een compensatie voor eerder misgelopen leerstoelen. Al in 1936 werd zij voor het eerst voorgedragen. Voor haar hoogleraarschap was Korvezee al lector in de theoretische scheikunde. Haar hoogleraarschap was op persoonlijke titel en met behoud van het salaris van het lectorschap.
Korvezee was gespecialiseerd in radioactiviteit. In 1930 promoveerde zij. In de jaren daarna verbleef zij twee keer een half jaar in Parijs in om aan het bekende laboratorium van Marie Curie onderzoek te doen naar radioactiviteit. Ondanks haar specialiteit werkte Korvezee niet mee aan de opzet van de latere reactorcentrum op het terrein van de Technische Universiteit Delft.
Veel mensen zagen Korvezee als een feminist, ze was echter nooit actief betrokken bij de vrouwenbeweging. In 1989 stelde de Technische Universiteit Delft een jaarlijks emancipatieprijs in waaraan haar naam verbonden werd, maar deze werd na enkele jaren weer opgeheven.
Een straat en een collegezaal op de campus van de TU Delft zijn naar haar vernoemd, en Nijmegen heeft sinds 2013 een Toos Korvezeepad.
In 2017 werd prof. dr. ir. Antonia Elisabeth Korvezee geselecteerd ter uitbreiding van de Alumni Walk of Fame omwille van het 175-jarig bestaan van de TU Delft. Korvezee kreeg deze award omdat zij de eerste vrouwelijke hoogleraar was aan de Technische Hoogeschool.

Nioeserre was een farao uit de 5e Dynastie, ook bekend als "Niuserre" en "Rathures" (Manetho) en zijn troonnaam "Ini". De naam Nioeserre betekent "in het bezit van Re's kracht".
Volgens Ian Shaw kwam de koning aan de macht nadat zijn broer en voorganger Neferefre overleed. Zijn ouders waren vermoedelijk Neferirkare en Chentkaoes II, de farao was getrouwd met Reput-Nebu. Van het leven van de farao is weinig met zekerheid te zeggen. De man was actief in de Sinaï, zo blijkt uit enkele inscripties van hem. Waarschijnlijk was Nioeserre daar actief omdat er koper- en turquoisemijnen lagen. Ook zou hij gehandeld hebben in malachiet, mirre en elektrum.
Het bekendst is Nioeserre om zijn bouwwerken. Na het overlijden van zijn broer liet hij de beginselen van de piramide van Neferefre ombouwen tot een grote graftempel. Deze piramide stond in Abusir tussen die van Sahoere en van Neferirkare. Zijn vrouw werd vlakbij begraven. Ook was de farao de man die de Zonnetempel van Nioeserre bouwen, deze tempel noemde hij: "Vreugde van Ra". De graftempel van onder anderen Khnumhotep, Niankhkhnum en Ty ten slotte was ook gebouwd in opdracht van Nioessere. Nioessere heeft ongeveer 30 jaar geregeerd. Er zijn verschillende theorieën over het jaar van zijn dood, maar vermoedelijk was dat in 2414 v. Chr.
In het werk van Manetho regeert Nioeserre 44 jaar, maar waarschijnlijk is dit niet correct. Een andere bron, de koningslijst van Turijn, is helaas op die plek beschadigd, maar volgens de geleerden heeft de farao 24 jaar geregeerd over Egypte. Volgens Kim Ryholt, een Deense egyptoloog, zijn de mogelijkheden uit de Turijnse koningslijst zeker geen 24 jaar maar 11 tot 14, 21 tot 24 en 31 tot 34 jaar. Recentelijk is een afbeelding van Nioeserre ontdekt die zijn Heb-Sed-festival-feest viert, in zijn zonneheiligdom. Een regering van 30 jaar is vanuit de wetenschappelijke wereld gesuggereerd. Een andere Egyptoloog, de Tsjech Miroslav Verner, vermeldt dat Nioeserre wel langer dan dertig jaar heeft geregeerd. Dit haalt hij uit de bouwactiviteiten van de koning.

Dit is een incomplete lijst van rivieren in Colorado.

De Socialistische Arbeiderspartij van Kroatië (Kroatisch: "Socijalistička radnička partija Hrvatske") is een kleine Kroatische politieke partij zonder parlementaire vertegenwoordiging. Zij wordt gezien als de meest linkse partij in de Kroatische politiek.
Theoretisch gezien is de partij een samensmelting van verschillende linkse ideologieën. Feitelijk wordt zij beschreven als een democratisch-socialistische, eurocommunistische partij beïnvloed door luxemburgisme, titoïsme en Nieuw Links.
De partij legt nadruk op volgens haar belangrijke democratische werkvloer en parecon.
Zij zegt de eer van de Joegoslavische verzetsbewegingen tijdens de Tweede Wereldoorlog hoog in het vaandel te houden.
Het officiële nieuwsblad is "Nieuws van Links" (Kroatisch: "Novosti s ljevice").
De partij in Split heeft haar eigen nieuwsblad, de "Anjelier" (Kroatisch: "Gariful") genaamd.
De partij werd in 1997 door een groep linksen rond de krant "Kroatisch Links" (Kroatisch: "Hrvatska ljevica") en haar hoofdredacteur Stipe Šuvar opgezet. "SRP" vulde het vacuüm aan de linkse kant van de Kroatische politiek nadat de Sociaaldemocratische Partij van Kroatië minder populair werd en de Sociaal Democratische Actie van Kroatië naar het midden verschoof.
De eerste verkiezingen waaraan ze meedeed waren de parlementsverkiezingen in 2000. De partij kreeg 18.863 stemmen (0,66%).
Na de verkiezingen trok een groep leden weg uit haar jeugdafeling de Jonge Socialisten om het "Groene Links van Kroatië" te vormen.
In etnisch gemixte gemeenschappen zoals Daruvar, Donji Lapac en Vrhovine wist de "SRP" in 2002 enkele zetels te krijgen.
De partij deed ook mee aan de volgende parlementsverkiezingen. Zij kreeg 15.515 stemmen (0,59%).
In 2004 trad de partijleider Stipe Šuvar af en werd Ivan Plješa de partijleider.
Kort daarna verliet een kleine groep leden de partij om de "Socialistische Partij van Kroatië - Links Alternatief" te vormen, een minder radicale partij.
Tijdens de laatste verkiezingen in 2004 sloot de "SRP" zich aan bij de Sociaal Democratische Unie van Kroatië, het Groenlinks van Kroatië en de Kroatische Groenen, maar noch in de lokale nog in de provinciale Assemblees kregen zij zetels.

Dit is een incomplete lijst van rivieren in Connecticut.

De Međimurje partij (Kroatisch: "Međimurska stranka") is een regionale politieke partij in het Kroatische Međimurje. De partij is politiek gezien centrumrechts.
Samen met de "Kroatische Partij van Rechten (Hrvatska Stranka Prava)" en de "Zagorje Democratische Partij" kreeg zij op 23 november 2003 6,4% van de stemmen; 8 van de 151 zetels.

De Neo-Geo Pocket is een door SNK ontwikkelde draagbare monochrome spelcomputer en in Japan op de markt gebracht in de tweede helft van 28 Oktober 1998 en beëindigd in 1999, met de komst van de Neo-Geo Pocket Color, vanwege tegenvallende verkoopaantallen van de monochrome Neo-Geo Pocket.
De Neo-Geo Pocket werd enkel uitgebracht op de Japanse en Hongkongse markt. Ondanks de relatief korte levensduur zijn er toch enkele spellen uitgebracht voor het systeem waaronder "Samurai Shodown" en "King of Fighters R-1".
De Neo-Geo Pocket kan veel van de nieuwere kleurenspellen spelen. Nochtans zijn er enkele opmerkelijke uitzonderingen zoals "Sonic the Hedgehog Pocket Adventure" en "SNK vs. Capcom: Match Of The Millennium".
De nieuwere Neo-Geo Pocket Color volledig achterwaarts compatibel en speelt alle spellen die oorspronkelijk zijn ontwikkeld voor de originele Neo-Geo Pocket.

De Zagorje Democratische Partij (Kroatisch:"Zagorska demokratska stranka") is een politieke partij van de provincie Krapina-Zagorje in Kroatië. Zij sluit zich normaal gesproken aan bij de rechtse partijen.
Samen met de "Kroatische Partij van Rechten (Hrvatska Stranka Prava)" en de "Međimurje Partij" kreeg zij op 23 november 2003 6,4% van de stemmen; 8 van de 151 zetels, weggehaald bij de HSP.

Monic Hendrickx (Stevensbeek, 3 december 1966) is een Nederlandse actrice.
Ze kreeg grote bekendheid door rollen in de serie "Penoza" en de films "De Poolse bruid" en "Nynke". Beide films waren Nederlandse inzendingen voor de Oscars, maar kregen geen nominatie. "Zus & Zo" van Paula van der Oest werd in 2002 wel genomineerd in de categorie beste buitenlandse film, maar deze Oscar ging naar "Nowhere in Africa" ("Nirgendwo in Afrika"). In haar carrière won ze vier Gouden Kalveren en diverse buitenlandse onderscheidingen, waaronder de Australische Inside Film Award voor haar rol in "Unfinished Sky" in 2008. Voor haar hoofdrol in "Penoza" als Carmen van Walraven-de Rue ontving Hendrickx in 2013 haar vierde Gouden Kalf, ditmaal in de categorie 'Beste actrice in een dramaserie'.
In 2008 was ze de eregast tijdens het Nederlands Film Festival. In 2012 speelde zij solo diverse rollen in het door Rogier Schippers geschreven stuk "Oxytocine". Zij werd hierin begeleid door twee muzikanten en een zangeres.
Haar debuut als televisiepresentator beleefde Hendrickx in 2017, toen ze de leiding had in het RTL-spelprogramma "Kroongetuige".

Dit is een lijst van rivieren in Delaware.
Atlantische kust baai
Chesapeake Bay
Delaware River en Delaware Bay

De Slavonië-Baranja Kroatische Partij (Kroatisch: "Slavonsko-baranjska hrvatska stranka", SBHS) is een regionale politieke partij in Kroatië.
Zij werd in Slavonië aan het begin van de jaren negentig van de twintigste eeuw opgezet. Normaal gesproken sluit zij zich aan bij de Sociaaldemocratische Partij van Kroatië.
Van 1995 tot 2003 was zij vertegenwoordigd in de Sabor. Bij de laatste parlementsverkiezingen op 23 november 2003 kreeg zij samen met de Kroatische Volkspartij-Liberaal Democraten (HNS) en de Alliantie van Primorje - Gorski Kotar 8,0% van de stemmen; 11 van de 151 zetels, HNS kreeg daarvan tien. Geen van de zetels ging naar de SBHS, dus verloor zij haar zetel.

Dit is een lijst van rivieren in Florida.


Een Cornetto is een voorverpakt ijshoorntje, gemaakt van vanille-roomijs in een oubliehoorn en met chocoladesaus, bestrooid met stukjes hazelnoot. De ijsjes komen uit de Ola-fabriek te Hellendoorn die behoort tot het Unilever concern.
Het verpakken van consumptie-ijs in een oubliehoorntje is waarschijnlijk in het begin van de 20e eeuw bedacht. IJs werd daarvoor al op wafeltjes aangeboden. In 1959 kwam de Napolitaanse ijsmaker Spica met een oplossing voor het feit dat een hoorntje snel zacht en oudbakken werd. Hij bekleedde de binnenkant met een mengsel van suiker en chocolade. Het ijsje werd zo langer houdbaar. De vinding werd geregistreerd onder de naam "Cornetto". Het was geen onmiddellijk succes, maar in 1976 kocht Unilever het concept en de naam en ging ermee de wereldmarkt op.
Naast de klassieke Cornetto zijn er in de loop van de jaren met meer of minder succes vele varianten op de markt gebracht. Daaronder de smaken aardbei en chocolade, en een grote variant onder de naam Cornetto King Cone. Ook kwam er een Cornetto Passion, die gemaakt is met panna cotta, karamel en chocolade. Sinds 2001 bestaat er ook Cornetto Soft, een softijsje. IJsjes gemaakt volgens het cornetto-principe worden onder huismerk aangeboden door supermarkten en dergelijke.

De Partij voor Democratische Actie van Kroatië ("Stranka Demokratske Akcije Hrvatske") is een politieke partij die de Bosnische minderheid in Kroatië vertegenwoordigd. Zij is een tak van de Partij voor Democratische Actie uit Bosnië en Herzegovina.
De partijleider is Šemso Tanković; hij vertegenwoordigt deze partij in het Kroatische parlement.




Dit is een lijst met rivieren in Georgia.

Vervreemding is een proces waarbij mensen zich niet meer eigen voelen omdat men het idee heeft geen invloed te kunnen uitoefenen op de ontwikkelingen. Het begrip is onder meer uitgewerkt in de filosofie, psychologie, sociologie, theologie, rechtsgeleerdheid en politieke economie, met als gevolg dat er uiteenlopende concepten zijn ontstaan.
Het begrip vervreemding werd al eeuwenlang gebruikt toen Hegel het uitwerkte. De Jong-Hegelianen namen dit concept over, met name Feuerbach en Marx bouwden daarop voort. Vervreemding was voor Marx een kenmerkend symptoom van het kapitalisme. Hij veranderde het van een filosofisch fenomeen, waar individuen direct invloed op hebben, in een sociaal fenomeen. Hij zag religieuze, politieke en economische vervreemding, waarbij de laatste voor hem het belangrijkste was. De mens was voor Marx een homo faber waarbij arbeid de belangrijkste vorm van zelfactualisering was. Door verregaande arbeidsdeling veranderde echter de aard van arbeid en werd het tegenovergestelde teweeggebracht met ontmenselijking tot gevolg. Vervreemding ("Entfremdung" of "Entäußerung") treedt op wanneer het product van arbeid niet "eigen" is, in economische zin: arbeidskracht wordt in het kapitalisme verkocht als een waar, waarna het product wordt "onteigend" door de kapitaalbezitter, die de meerwaarde als winst incasseert of herinvesteert. Arbeid geeft dan geen bevrediging meer, geen idee van controle over de materie. De vervreemding uit zich in de aanbidding van een zelf geschapen macht buiten de mens, zij het in de vorm van religie, de opium van het volk of als warenfetisjisme. In latere jaren zou Marx kiezen voor preciezere en politiek effectievere termen als uitbuiting.
Volgens Marx stamt de vervreemding uit het verschil tussen de arbeiders en de kapitalisten binnen de kapitalistische productiewijze en was het niet antropologisch zoals Hegel stelde, maar historisch. Hegel ziet de arbeider slechts als een product en niet meer als een mens; als schakel in het productieproces waarbij hij zelf geen inspraak heeft. 
De vervreemding kan op verschillende gebieden plaatsvinden:
Het idee dat alle arbeiders onderhevig zijn aan vervreemding wordt tegenwoordig niet meer aangehangen. Ook het idee dat vervreemding toeneemt bij de toename van technologie heeft minder aanhang. Daarop is gepoogd het begrip te nuanceren en te differentiëren. Belangrijke bijdragen hierbij zijn van de hand van Durkheim met zijn verwante begrip "anomie" en Seeman. Seeman onderscheidde verschillende vormen van vervreemding:
Het begrip normloosheid baseerde Seeman op de uitwerking van het anomiebegrip door Merton.
Blauner onderzocht dit bij drukkerijen, de textielindustrie, de automobielindustrie en de chemische procesindustrie. Hij zag bij de ambachtelijke drukkerijen en de chemische industrie minder vervreemding dan bij de andere twee bedrijfstakken. Verder beschouwde hij machteloosheid, zinloosheid, isolement (met daarin inbegrepen de normloosheid van Seeman) en zelfvervreemding als de belangrijkste aspecten van vervreemding in de moderne industrie. Hij keek daarbij naar technologie, werkverdeling, sociale organisatie en economische structuur
Kritiek op deze benaderingen is dat de subjectieve situatie kan verschillen van de werkelijke objectieve situatie. Het idee dat men niet in staat is tot ingrijpen, kan in werkelijkheid in ieder geval ten dele onjuist zijn. De objectieve verwijdering kan dus kleiner zijn dan de subjectieve. Echter, zodra er sprake is van een subjectieve verwijdering, heeft dit invloed op de relatie en is er ook in objectief opzicht sprake van verwijdering.
Juridisch betekent vervreemding het wisselen van eigenaar van een goed. Hieronder vallen onder meer verkoop, ruil en schenking.
 



Angelica Rozeanu-Adelstein (Boekarest, 15 oktober 1921 - Haifa, 21 februari 2006) was een Roemeens-Israëlisch tafeltennisspeelster die zes keer achter elkaar wereldkampioene enkelspel werd. Ze werd in 1995 opgenomen in de ITTF Hall of Fame.
Rozeanu werd zeventien keer wereldkampioene, waarvan zesmaal in het enkelspel. Haar laatste enkelspeltitel in Utrecht 1955 was de laatste voor een niet-Aziatische speelster in de 20e eeuw. Bovendien verbrak de Roemeense met haar zesde titel het recordaantal van vijf dat Mária Mednyánszky in 1930 vestigde.
In 1950 werd Rozeanu in Boedapest voor het eerst wereldkampioen door in de finale drievoudig winnaar Gizella Farkas te kloppen. Het was de eerste keer dat een Roemeense vrouw in welke tak van sport dan ook 's werelds beste werd. De volgende aaneenvolgende vijf kampioenschappen prolongeerde ze haar titel (waarvan de eerste drie keer weer na finales tegen Farkas). In 1953 won Rozeanu goud in zowel het enkel-, dubbel- als gemengd dubbelspel én met de landenploeg. Samen met Ella Constantinescu-Zeller won ze in 1955 en 1956 nog tweemaal de wereldtitel in het dubbelspel.
Rozeanu won naast haar kampioenschappen twaalf zilveren en bronzen WK-medailles. Van 1936 tot 1957 was Rozeanu kampioen van Roemenië. In 1938 verbood de toenmalige fascistische regering van dat land haar aan het WK deel te nemen, vanwege haar Joodse afkomst.
Van 1950 tot 1960 was Rozeanu voorzitter van de Roemeense tafeltennisbond. Eind jaren vijftig keerde een antisemitische functionaris binnen de bond zich tegen haar. In 1960 emigreerde zij naar Israël. Rozeanu werd daarop driemaal Israëlisch kampioen, de laatste keer in 1962. In 1997 werd zij onderscheiden met de "Knesset Medaille".
Rozeanu overleed begin 2006 op 84-jarige leeftijd. Zij was ereburger van Haifa.


Dit is een lijst van rivieren en beekjes in Hawaï.

Reconstructie (letterlijk: herbouw) kan in algemene zin betekenen:
en meer specifiek:

Dit is een incomplete lijst van rivieren in Idaho.

Dit is een onvolledige lijst van rivieren in Illinois.

De Neo-Geo Pocket Color is op 16 maart 1999 gelanceerd in Japan. De "Neo-Geo Pocket Color" is een 16-bits kleuren draagbare spelcomputer en werd ontwikkeld door SNK, de makers van de Neo-Geo-spelcomputer en speelhal-variant en was de opvolger van de monochrome Neo-Geo Pocket.
In de Verenigde Staten en Europa bleef het commerciële succes echter uit en flopte het systeem uiteindelijk en werd in 2000 uit de handel genomen.
De in de Verenigde Staten en Europa onverkochte eenheden werden opnieuw geflashed en in Azië opnieuw op de markt gebracht.

Dit is een lijst van rivieren in Indiana.

De Basismarkt was een Nederlandse supermarkt die op 1 april 2001 zijn deuren heeft moeten sluiten in verband met een slechte omzet van het moederbedrijf van Basismarkt, Laurus N.V. Basismarkt telde 166 vestigingen, ruim 1700 medewerkers en behaalde over het jaar 2000 een omzet van € 338 miljoen. Het hoofdkantoor van de Basismarkt stond in Zaltbommel. De distributiecentra stonden in diezelfde plaats en in Hoogeveen.
De discounter Basismarkt was een concurrent van Lidl en Aldi, die vooral B-merken voor een lage prijs aanbood. Daarnaast verkocht de Basismarkt ook A-merken.
61 filialen van Basismarkt werden in 2001 en 2002 verkocht. Een vijftigtal filialen werden gekocht door Lidl Nederland, 5 door Kruidvat en 6 door Blokker. Een aantal Brabantse Basismarkten zouden worden overgenomen door Berger Holding B. V. Eindhoven, die plannen had om onder andere Basismarkten in Vught en Veghel om te bouwen in een Ideaal Supermarkt. Uiteindelijk werd deze deal door Berger afgeblazen. Berger voorzag geen goede samenwerking met de noodlijdende Laurus in het verschiet en achtte de voorwaarden waarop Berger de winkels zou moeten openen niet realistisch. Naar Laurus heeft Berger zich kritisch uitgelaten voor de incompetente structuur en toekomstverwachtingen van o.a. de Edah-winkels wat uiteindelijk tot sluiting zou leiden. Berger heeft ten slotte een aantal filialen zelfstandig gerealiseerd. 

Dit is een onvolledige lijst van rivieren in Iowa.

De vlag van de Republiek Venetië had als centrale kenmerk de gevleugelde leeuw van San Marco met een geopend boek. De leeuw kijkt naar de hijszijde van de vlag en toont het boek ook aan die zijde.
Het boek toont de zin "Vrede met U, O Marcus, mijn Evangelist". Deze zin is afkomstig uit een middeleeuwse legende, die zegt dat een engel deze zin tegen Marcus zei toen hij naar Rome reisde. In sommige bronnen wordt gesteld dat het boek op de vlag de Bijbel is. Echter, aangezien de genoemde zin niet uit de Bijbel komt, is het getoonde boek niet de Bijbel.
De andere elementen op de vlag verschilden nogal, omdat er nooit specificaties zijn vastgelegd. Vooral het veld varieerde: vaak was dit rood, soms blauw of rood met een blauwe band. De huidige vlaggen van Venetië en de Italiaanse regio Veneto zijn gebaseerd op vlag van de Republiek Venetië.

Dit is een lijst van rivieren in Kansas.

Dit is een lijst van rivieren in Kentucky.

Dit is een lijst van rivieren in Louisiana.

Dit is een onvolledige lijst van rivieren in Maine.

South African Airways (Afrikaans: "Suid-Afrikaanse Lugdiens (SAL)"; IATA Code: SA, ICAO Code: SAA, Callsign: Springbok) is de grootste luchtvaartmaatschappij van Zuid-Afrika. Het huidige kleurenschema werd in 1997 geïntroduceerd. Hiermee verdween het tot dan toe vertrouwde springbok beeldmerk, dat werd vervangen door een zon, verwerkt in de Zuid-Afrikaanse vlag. Ook verscheen het Engelstalige "South African" op de zijkant van de vliegtuigen ten koste van de naam "Suid-Afrikaanse Lugdiens". Deze naam wordt echter nog wel gebruikt door Afrikaanstaligen.
De maatschappij heeft twee dochterondernemingen, South African Airlink en South African Express, die gezamenlijk een uitgebreid binnenlands netwerk vormen. De hubs van deze gezamenlijke maatschappijen liggen in Johannesburg, Kaapstad en Durban.
South African Airways trad op 10 april 2006 officieel toe als volwaardig lid van de Star Alliance.
South African Airways voerde in de zomer van 2007 vluchten uit naar de volgende bestemmingen.
De vloot van South African Airways bestond op 23 mei 2016 uit de volgende 53 toestellen:

Dit is een lijst van rivieren in Maryland.

Dit is een lijst van rivieren in Massachusetts.

Historisch materialisme is een geschiedbeschouwing die vooral in het marxisme wordt gebruikt. In het historisch materialisme wordt de wereldgeschiedenis in grote mate bepaald door materiële, economische, omstandigheden; deze worden beschouwd als de oorzaak van de sociale verhoudingen en de verdeling van maatschappijen in klassen, die voortdurend strijd met elkaar leveren.
Marx presenteerde zijn geschiedkundig werk op dialectische wijze, in navolging van Hegel, maar waar Hegel de geschiedenis als een strijd tussen tegengestelde ideeën beschouwt, ziet Marx de mensen zelf aan het werk, verenigd in klassen die onderling strijden om hun economische positie te behouden of verdedigen.
Marx (1852) schreef in "De achttiende brumaire van Lodewijk Napoleon":
In deze visie is er een continu proces van scheppen, bevrediging en herscheppen van de menselijke behoeften. Om die behoeften te bevredigen is arbeid nodig. Deze arbeid is de grondslag van de maatschappij en bepaalt de vorm van de samenleving. Daarom is het belangrijk voor de geschiedenis en de sociologie om naar de onderbouw van de maatschappij te kijken, namelijk naar de economie en de organisatie van de arbeid.
Volgens Marx is er een universeel model waarin de maatschappij de arbeid verdeelt en organiseert. Hij noemt dit de productiewijzen. In de geschiedenis is er een toenemende verdeling die zorgt voor vervreemding en een groeiend privaat eigendom. Marx onderkende vijf types van productiewijzen.
Deze productiewijzen gaan echter vooral op voor de westerse wereld, maar volgens Marx was zijn theorie universeel en hij voegde een zesde productiewijze toe die typisch was voor het oosten: de Aziatische productiewijze.
De Nederlandse marxist Anton Pannekoek merkt over het historisch materialisme op:
Zie ook:

Burung Kakatua of Burung kakak tua is een traditioneel Indonesisch kinderlied. Het is afkomstig uit Ambon op de Molukken, maar heeft verbreiding gevonden in de andere delen van de Indonesische Archipel, maar ook daarbuiten. De taal is dan ook het Maleis, de voertaal op al de betreffende eilanden.
In Nederland is het lied bekend geworden in de koloniale tijd; toen leerden kinderen op school vaak volksliedjes zingen uit diverse overzeese gebiedsdelen van het toenmalige Koninkrijk. Overwegingen van onderwijzers waren daarbij deels culturele verbreding: zo werden de leerlingen immers vertrouwd gemaakt met die andere gebiedsdelen. Het lied vormde bovendien een uitbreiding van de voorraad melodieuze, gemakkelijk in het gehoor liggende verzen. 
Daarbij kwam dat ook kinderen uit het toenmalige Nederlands-Indië wel "naar patria" (naar het vaderland, Nederland) werden gestuurd, omdat hun ouders vonden dat zij daar Europeser zouden worden opgeleid.
Ook in Maleisië is het lied bekend. In dat gebied werd en wordt immers eveneens Maleis gesproken, en het lied kon zonder aanpassingen ingang vinden. Maar juist daardoor is het recent onderdeel geweest van een controverse tussen beide landen: Indonesiërs beschuldigden de Maleisiërs van "diefstal" van hun liederen, en daarmee van een deel van hun cultureel erfgoed. Het meest omstreden was daarbij het lied Rasa Sayange. Ook dat was van Molukse oorsprong, maar het is niettemin gebruikt in de Maleisische televisiecampagne die beoogde internationaal toeristen te trekken, en die gebruikmaakte van de tune "Malaysia, Truly Asia": de melodie is die van "Rasa Sayange". 
Zette dat al kwaad bloed, erbij kwam de beschuldiging dat ook "Burung Kakatua" door de Maleisiërs werd gekaapt; die zouden dat in officiële uitingen hebben opgenomen. 
Deze incidenten stonden overigens niet op zichzelf. De verhouding tussen Indonesië en Maleisië is vaker gespannen geweest, en op grond van diverse aanleidingen; maar de recente spanningen leidden ertoe dat er in Indonesië een campagne op gang kwam die een anti-Maleisische stemming uitdroeg. Met een woordspeling werd het land "Malingsya" genoemd ("maling" is Javaans voor "dief").
Een vertaling van het eerste couplet, die de tekst én het metrum volgt, luidt:
Het eerste, vierregelige couplet sluit aan bij een oude traditie in de Maleise literatuur, namelijk de "pantun"-vorm, die nog springlevend is: in de diverse talen van de Maleise archipel worden nog steeds "pantun" geschreven. Deze klassieke kwatrijnvorm bestaat uit tweemaal twee regels; tussen het eerste regelpaar en het tweede bestaat echter geen verband, of het is althans heel moeilijk te duiden. Dat is ook hier het geval.
Het tweede couplet staat hier los van en valt niet te vertalen. Het is een refrein, en van een speciale soort: het bestaat, net zoals refreinen in allerlei Europese volksliedjes, uit nonsenswoorden. Het ritme van de liedmelodie verandert hier ook; het wordt beduidend sneller en meeslepender, na het langzame "pantun"-gedeelte.
Er bestaan diverse varianten van de tekst, met bijvoorbeeld "menclok" (Javaans voor "zit") in plaats van "hinggap". In de nonsenswoorden is variatie nog voor de hand liggender (bijna alles is immers mogelijk, als het maar klinkt en zingbaar is), en men vindt bijvoorbeeld "tlek dung" of "trek dung" in plaats van "letrum".
Hoewel er geen wezenlijk verband bestaat tussen het eerste verspaar en het tweede, valt er wel met vermeende overeenkomsten te spelen. Want de "kakatua" (een naam waarvan ons "kaketoe" is afgeleid) is dan wel een "burung" (een "vogel"), tegelijk betekent "tua" op zichzelf "oud", en het eerste deel, "kaka-", doet sterk denken aan "kakak" ("oudere broer of zus"): er is maar één letter verschil, volop gelegenheid tot toespeling dus. Zo ontstaat een woordspel met een bijbetekenis "oudere zus/broer, vogel": niet geheel logisch, maar in een speels kindervers zeker niet ongebruikelijk.

Dit is een lijst van rivieren in Michigan.


IAMX is een nevenproject van Chris Corner, zanger bij Sneaker Pimps.
De stijl van Corners eerste album is donker, erotisch en beïnvloed door verschillende muziekstijlen, vooral het elektronische genre (denk onder andere aan Depeche Mode en Front 242) maar kan tegelijk ook onder de britpop worden geschaard.
IAMX is ook populair dankzij hun liveoptredens. De bezetting tijdens optredens verandert voortdurend en bestaat meestal uit goede vrienden, onder wie Sue Denim en Dee Plume, beiden van Robots in Disguise. Ook de twee helften van The Mighty Boosh (Julian Barratt en Noel Fielding) zijn van de partij geweest, Fielding vroeger als vaste bassist en Barratt eerder als sporadische deelnemer. De groep is populair in Wallonië, waar het album hevig gepromoot werd door radio en televisie. De band heeft getoerd in heel Europa, waaronder Amsterdam tijdens het London Calling-festival in 2005.
Het tweede album, getiteld "The Alternative", verscheen op 21 april 2006 in Europa. In augustus 2009 en 2016 stond IAMX op het M'era Luna-festival.

De Democratische Prigorje-Zagreb Partij (Kroatisch: "Demokratska prigorsko-zagrebacka stranka") is een regionale politieke partij in Kroatië.
Tijdens de laatste parlementsverkiezingen, op 23 november 2003, was de Partij deel van een alliantie met de Kroatische Democratische Boerenpartij maar kreeg geen zetels.

De leverbot ("Fasciola hepatica") is een platworm uit de familie Fasciolidae en de orde Digenea. Het is een parasitaire platworm met een ingewikkelde levenscyclus. Volwassen leverbotten leven in de lever en galwegen van hun gastheer (een herkauwer, bijvoorbeeld een schaap). Volwassen leverbots produceren duizenden eitjes die via de ontlasting het lichaam verlaten. Via een tussengastheer (zoetwaterslak) verspreiden ze honderdduizenden vrij levende larven die zich op planten aan de waterkant hechten. Grazers worden op deze manier besmet. Leverbots veroorzaken bij herkauwers de aandoening leverbotziekte.
Besmetting komt ook bij de mens in zeer uitzonderlijke gevallen voor, bijvoorbeeld door het werken of recreëren in natte gebieden waar de ontlasting van besmette schapen in vijvers of sloten terecht is gekomen. 
Bij een veenlijk uit de Romeinse tijd, de zogenaamde Vrouw van Zweeloo werd een leverbotinfectie geconstateerd.
De volwassen leverbot is 30 mm lang en 10 mm breed. Deze bevindt zich in de galbuis (nabij de lever) en produceert daar talrijke eieren die 0,140 bij 0,080 mm groot zijn. Deze eitjes komen via de galbuis in het darmkanaal en vervolgens met de uitwerpselen in de buitenwereld terecht. Afhankelijk van de temperatuur en de aanwezigheid van vocht, ontwikkelt zich binnen de 2 à 4 weken een zogenaamd miracidium larve, die in het water leeft. Deze larve gaat actief op zoek gaat naar de tussengastheer, een zoetwaterslakje ("Galba truncatula"). De miracidiumlarve dringt de slak binnen. In de slak plant de larve zich ongeslachtelijk voort en maakt sporocysten (1 mm), die op hun beurt weer 5 à 8 rediae vormt (soms met dochterrediae). Deze ontwikkelen zich vervolgens tot het zogenaamde cercariastadium.
Na deze ontwikkeling die ongeveer twee maanden duurt verlaten de cercariae de slak. Deze cercariae (1 mm groot, waarvan 2/3 staart) zwemmen rond en zetten zich vast op de aanwezige planten vlak onder het wateroppervlak en kapselen zich in. Deze metacercariae kunnen verschillende maanden besmettelijk blijven. Na opname van de besmette planten door de gastheer (voornamelijk rund of schaap), komen de jonge larvale leverbotjes vrij in de darm. Ze doorboren de darmwand, komen in de buikholte en dringen de lever binnen. Ze migreren verschillende weken lang door het leverweefsel, waarbij ze groeien en leverweefsel aantasten. Uiteindelijk belanden ze in de galbuis, waar ze volwassen worden en eieren gaan produceren. Leverbotten kunnen ook op andere plekken in het lichaam terechtkomen (voornamelijk in het bindweefsel).
Bij schapen kunnen deze leverbotten meerdere jaren (tot 10 jaar) in de galbuis overleven. Bij runderen zouden ze minder lang aanwezig blijven. De volledige cyclus duurt minimaal 17 à 18 weken.
Om een prognose te kunnen geven voor leverbotinfecties bij runderen en schapen in Nederland verzamelt de Gezondheidsdienst voor Dieren met het leverbotwaarschuwingssysteem informatie. Met deze informatie kunnen dierenartsen en veehouders preventieve maatregelen nemen en leverbot gericht behandelen. De leverbotmonitoring is onderdeel van de diergezondheidsmonitoring in Nederland.

Het Kroatisch Democratisch Centrum (Kroatisch: "Hrvatski demokratski centar"; afgekort HDC) is een politieke partij in Kroatië.
Tijdens de laatste parlementsverkiezingen, op 23 november 2003, was het Kroatisch Democratisch Centrum deel van een alliantie met de Kroatische Democratische Boerenpartij, maar de HDC behaalde geen zetels.
De partijleider is Pravorad Čubrić, de tweede partijleider is Šime Troskot.

Eppenhuizen (Gronings: "Eppingehoezen", "Eppenhoezen" of "Epmhoezn") is een klein wierdedorp in de gemeente Eemsmond in de provincie Groningen in Nederland. Het bestaat uit wat lintbebouwing langs de Eppenhuizerweg nabij de weg van de Eemshaven naar Uithuizen. De meeste bebouwing bestaat uit voormalige arbeidershuisjes. 
De naam Eppenhuizen komt voor as "Eppinghahusum" in 1390 en als "Eppinghehusen" in 1478. De betekenis is 'bij de huizen van (de lieden van) Eppo' (ook Eppa of Eppe). Deze Friese mansnaam komt nog steeds voor. Overigens is niet iedereen het met deze naamsverklaring eens. Een oude schimpnaam voor de bewoners is 'Blaauwhozen' ("blauwkousen").
Het dorp is ontstaan op een wierde, maar het is onbekend of het hier om een wierde gaat of om meerdere wierden die in de loop der tijd aan elkaar gegroeid zijn. De huidige wierde heeft een hoogte van ongeveer 1,6 meter boven NAP. In de bodem zijn enkele tientallen middeleeuwse bolpotscherven gevonden. Op de wierde bevinden zich onder andere de kerk en het kerkhof. Een deel van de ringsloot is nog aanwezig. Bij het dorp begint het Eppenhuistermaar, dat bij Zandeweer de naam Zandeweerstermaar krijgt en ten slotte uitmondt in het Boterdiep. Dit maar vormde vroeger de opvaart van het dorp met de buitenwereld.
In de eerste helft van de 20e eeuw bevond zich enige nijverheid in het dorp, waaronder een tweetal cafés (waarvan een ook bakker en kruidenier was), een smederij (later afgebroken) en een schoenmakerij (later afgebroken).
Tussen de weg en het dorp staat een in 1882 gebouwd zaalkerkje. Het kerkje is op de plaats gekomen van de eveneens in 1882 afgebroken 15e-eeuwse Mariakerk met een daarvan losstaande toren. De kerk vormde de eerste predikplaats van De Cock. In de dakruiter hangt een klok uit het bouwjaar. De preekstoel uit 1755 is aangewezen als rijksmonument. Op de preekstoel staan de wapens van Albert Adriaan Van Lijnden en Johanna Wilhelmina van Lewe van Aduard van de Klinkenborg te Kantens. Op de plek van de oude toren staat een baarhuisje met vlieggaten voor duiven, waarmee het het enige baarhuisje in Groningen is met de functie van duiventil. In 1976 werd de laatste dienst gehouden in het kerkje. Een groep inwoners heeft in 2002 de kerk overgenomen en het schip vervolgens provisorisch verbouwd tot woning voor een kunstenaar, terwijl het koor weer een openbare functie kreeg. Vanaf 2017 is het schip van de kerk ingericht en in gebruik als fotostudio.
Ten oosten van het dorp, halverwege het land richting de Dijkumerweg, stond afgaande op de naam vroeger waarschijnlijk een steenhuis aan zuidzijde van de toenmalige Oude Maar of Steenklipstertocht. Op de plek bevindt zich nog altijd veel puin. Er zijn resten van bolpotscherven gevonden uit de 13e en 14e eeuw. In 1608 werd gesproken van een 'steenklip' op deze plek, wat reeds een verwijzing lijkt te zijn naar de aanwezigheid van veel stenen van een verdwenen steenhuis in de bodem. Deze plek wordt later aangeduid als de heerd Ewsuma of Eusema en omvatte toen naast een behuizingen ook onder andere 81 grazen land, hoven, legersteden in de kerk van Eppenhuizen en diverse heerlijkheden en gerechtigheden. In 1858 werd deze boerderij verplaatst naar de Dijkumerweg. Het perceel waarop de boerderij stond, werd later tot onderdeel gemaakt van een groter perceel. 
De school van het dorp stond vroeger vast aan de kosterij. In 1823 werd een nieuwe school los van de meesterswoning gebouwd. Het jaar erop droeg de kerkvoogdij de school over aan de toenmalige gemeente Kantens. Het was een klein schooltje: In 1838 waren er 16 leerlingen, in 1857 31 en in 1862 24 leerlingen. In dit laatste jaar werd de school afgekeurd en moest noodgedwongen les worden gegeven in het koor van de kerk. In 1865 kwam een nieuwe school gereed, die in 1887 werd verbouwd. De oude school werd eerst een tijdlang verhuurd, maar werd vervolgens afgebroken. In 1910 werd een nieuwe meesterswoning gebouwd, die zich nog altijd bevindt aan de Eppenhuizerweg 28. In 1932 telde de school nog 40 leerlingen. In 1938 was het aantal leerlingen echter gedaald tot 21 leerlingen en werd deze te klein bevonden door Gedeputeerde Staten van Groningen en kreeg de gemeente opdracht deze te sluiten. De gemeente ging hiertegen nog in beroep bij koningin Wilhelmina, maar deze bevestigde het vonnis. In mei 1939 werd de school gesloten en moesten de leerlingen voortaan naar Zandeweer. De school werd vervolgens verbouwd tot 2 woningen, maar werd in 1975 wegens bouwvalligheid gesloopt.
Ten zuiden van de driesprong van de Kantsterweg met de Eppenhuizerweg heeft de koren- en pelmolen Hoop op Behoud gestaan. Deze werd in 1858 gebouwd als stellingmolen door molenmaker Heinrich Bremer uit Middelstum en stond op stiepen, net als de molen Ceres in het dorp Spijk onder Delfzijl. In 1939 werd de molen hersteld, maar vanaf 1945 werd de molen niet langer onderhouden. In 1952 werd het laatste koren gemalen, waarna de stelling als gevolg van een zware storm in 1953 deels van de molen viel. In 1955 werd de molen in weerwil van zijn naam toch gesloopt.
Aan de Eppenhuizerweg 15 ten zuidoosten van het dorp staat de kop-hals-rompboerderij Leliënhof uit 1915 met een voorhuis met een afgeknot schilddak en twee grote schuren. In de voorgevel bevindt zich het wapen van de familie Elema. Aan de Kantsterweg 4 ongeveer 2 kilometer ten zuidwesten van het dorp staat de villaboerderij Forma-Elema-Stee in de stijl van de Amsterdamse School met een dwarshuis uit 1936 en een tweekapsschuur uit 1927. Deze boerderij is aangewezen als rijksmonument. Op de plek van het vroegere voorhuis ligt nu een boomgaard.
De oude pastorie stond rechts van de kerk. In 1956 werd de pastorie verkocht aan een particulier. Later werd de woning wegens bouwvalligheid afgebroken. Het dorp heeft ook een armenhuis (met twee kamers) en een kosterij gehad.

Sociaal Democratische Actie van Kroatië (Kroatisch: "Akcija socijaldemokrata Hrvatske", ASH) is een linkse politieke partij in Kroatië.
Zij werd in 1994 opgezet door ontevreden leden van de Sociaaldemocratische Partij van Kroatië, volgens hen was partijleider Ivica Račan te centristisch en dat hij geen kritiek gaf op Franjo Tuđman werd door deze groep ook niet gewaardeerd.
De partij dacht veel stemmen te kunnen halen bij andere SDP stemmers nadat Miko Tripalo (een veteraan uit de Kroatische Lente) de Kroatische Volkspartij-Liberaal Democraten verliet voor deze partij.
Tijdens de parlementsverkiezingen in 1995 gingen de meeste stemmen echter naar de SDP en kreeg de ASH slechts één zetel.

Buftea is een stad in het district Ilfov, in Roemenië. De stad heeft 20.350 inwoners.
Buftea is een van de belangrijkste steden van Ilfov en kan meegerekend worden tot een voorstad van Boekarest. De enige filmstudio van Roemenië (MediaPRO studio) ligt in Buftea, waar al veel Roemeense films zijn opgenomen.
De eerste vermelding van de stad was op 15 juni 1577 door Alexander II Mircea, die het heeft over een nederzetting aan de rivier Colentina.
De naam Buftea heeft het al sinds 20 juli 1752.
Lange tijd in de geschiedenis heeft de stad tot Walachije gehoord.
De stad heeft een bevolkingsdichtheid van 437 inw/km².
Buftea ligt 20 km ten noordwesten van Boekarest, 40 km ten zuiden van Ploiești, aan de rivier Colentina.
Het ligt aan twee belangrijke wegen. de DN 1 tussen Boekarest en Brașov en de DN 7 tussen Boekarest en Pitești via Târgoviște.
Ook gaan er een belangrijke spoorwegen door de stad, die parallel lopen met de wegen.
Buftea ligt dicht bij de twee grootste vliegvelden van Roemenië, Baneasa en Otopeni Airport.

Dit is een lijst van rivieren in Minnesota.
none

Peter Snijders (Eindhoven, 14 september 1943), tweelingbroer van Jan Snijders, is een voormalig Nederlands topjudoka en oud-bondscoach van de Nederlandse judobond.
In zijn hoogtijdagen als judoka werden zijn technieken als de mooiste ter wereld beschouwd, hij werd altijd in staat geacht een wereld- of olympische titel te behalen. Aan deze verwachting heeft hij echter nooit voldaan. Na zijn carrière als judoka werd hij pedagoog in penitentiaire inrichtingen.
Snijders nam in 1964 deel aan de Olympische Spelen in Tokio, waar hij de kwartfinale bereikte. In 1965 behaalde hij, als invaller voor Anton Geesink, de bronzen medaille in de open-klasse tijdens de wereldkampioenschappen in Rio de Janeiro. In 1966 (t/m 80 kg) en 1969 (t/m 93 kg) werd hij Europees kampioen judo.
 3e plaats – 1x
 1e plaats – 2x
 1e plaats – 2x

De FN MAG mitrailleur is een automatisch, luchtgekoeld, licht machinegeweer die werkt volgens het principe van gasdruk. De munitietoevoer vindt plaats met behulp van een patroonband, waarbij een vuursnelheid wordt bereikt van ongeveer 700 tot 750 schoten per minuut. Het wapen is in principe door 1 persoon te bedienen, maar voor het snel herladen en corrigeren van de schutter is een helper gewenst. Het wapen, waarmee alleen automatisch kan worden gevuurd, wordt gebruikt voor afstanden tot 800 m op de voorsteunen, en tot 1100 m op de 3-poot. Ook kan het wapen gemonteerd worden op voertuigen door middel van een (per voertuig verschillend) affuit. 
De mitrailleur werd geproduceerd door de Fabrique Nationale de Herstal in België en is ontwikkeld in de jaren vijftig. De productie van deze mitrailleur werd ter hand genomen vanaf 1958 en is sindsdien in meer dan 80 landen over de gehele wereld in gebruik genomen, waaronder Nederland. Het kaliber is 7,62×51mm NAVO, dit kaliber werd door de NAVO als een standaard ingevoerd. "MAG" staat voor "Mitrailleuse d'Appui Général".
Deze mitrailleur heeft een patroonband van 230 patronen die in een munitiebox wordt vervoerd. De bovendeksel van de mitrailleur moet eerst worden geopend (via 2 palletjes aan de zijkanten van het deksel), waardoor het aanbrengvlak zichtbaar wordt. Hier bovenop moet dan de patroonband worden neergelegd en de bovendeksel worden gesloten. Door de spangreep naar achter te trekken wordt de afsluiter naar achteren gebracht. De afsluiter blijft hierna in de achterste stand staan. Nadat de trekker wordt overgehaald komt de afsluiter naar voren en neemt één patroon uit de band en brengt deze in de kamer. Bij deze voorwaartse beweging wordt de patroon uit de bandschakel geduwd. Deze schakel wordt direct daarna via de rechterkant uitgeworpen. Nadat de afsluiter in de voorste positie vergrendeld is wordt de patroon direct afgevuurd. De gasdruk die hierbij wordt opgebouwd wordt gedeeltelijk gebruikt om de afsluiter weer naar achter te brengen. Met de achterwaartse beweging neemt de afsluiter de lege huls mee en werpt deze via de onderzijde van het wapen uit. In het deksel zit een mechanisme om de patroonband verder aan te voeren. Zolang er munitie aangevoerd wordt en de trekker ingedrukt blijft zal het wapen blijven vuren. De mitrailleur heeft een gasbuis onderaan de loop en kan worden ingesteld. Het wapen is bijzonder eenvoudig in gebruik en heeft een respectabele staat van dienst opgebouwd.
De "FN MAG" heeft bewezen een extreem betrouwbaar wapen te zijn in alle omstandigheden en condities. Het Amerikaanse leger heeft de MAG een zware test laten ondergaan, door er 26.000 patronen mee te verschieten, zonder dat er maar één hapering plaatsvond en zonder dat de loop werd verwisseld. Een MAG heeft standaard 1 loop plus een wisselloop. Bij het schieten wordt de loop erg heet en moet daarom regelmatig gewisseld worden. Dit dient bij voorkeur na iedere 2 munitiekisten (bij snelvuur na 1 kistje) te gebeuren, omdat beide lopen dan gelijkmatig slijten en nagenoeg dezelfde schietresultaten behouden. Deze wisseling kan eenvoudig in 3 seconden uitgevoerd worden, door de pal onder het draaghandvat in te drukken en de loop eruit te draaien, zonder dat andere handelingen, zoals opnieuw afstellen, aan het wapen nodig zijn. De mitrailleur heeft uitklapbare voorsteunen die het mogelijk maken om vuur af te geven over een lange afstand. Een goede MAG-schutter kan een doel van 15 bij 15 cm treffen op een afstand van 800 meter. Daarbij moet dan wel de "wrik-methode" worden toegepast: een rechtshandige schutter houdt met zijn linkerhand de kolf bij de oogdop vast en perst het wapen zo hard mogelijk in de grond, waardoor de voorsteunen stevig blijven staan. Hierdoor worden trillingen tijdens het schieten geminimaliseerd. Het vizier kan voor lange-afstandsvuur (tot 1.800 meter) ook omhooggeklapt worden, maar deze methode wordt niet vaak toegepast. De MAG kan ook op een speciale affuit geplaatst worden die - uitgeklapt - door 1 soldaat kan worden meegenomen. Gemonteerd op deze affuit kan het wapen nog nauwkeuriger vuur over grote afstand afgeven.
Het wapen is in Nederland vooral gebruikt bij de infanterie eenheden. In de jaren 60 werd de MAG ook gebruikt als boordwapen op de pantserwagen DAF YP-408 (zie DAF), maar werd later vervangen door een machinegeweer met een kaliber van .50 (12,7 millimeter). Het wapen kon gebruikt worden door de individuele infanterist op het slagveld ter ondersteuning van de infanterist die met de FN FAL was uitgerust. Tegenwoordig wordt de Amerikaanse MAG-versie op gepantserde voertuigen als boordwapen ingezet. Ook in de luchtmacht wordt het wapen ingezet als boordwapen, zoals bij de Sea Hawk. De FN MAG is nog steeds in gebruik bij het Nederlandse Korps Mariniers alsmede bij de luchtmacht en landmacht. Per geweergroep van een infanterie-eenheid is er één MAG-team, bestaande uit de schutter en de bevoorader. De laatste heeft als persoonlijk wapen een Colt C7NLD. De FN MAG wordt gebruikt als boordwapen bij de Chinook en Cougar helikopter. Hier gaat deze door het leven als Heli-MAG. Verder zijn er nog meerdere versies van dit wapen in gebruik bij defensie waaronder de MAG 2000, dit is een mag met een picatinny rail voor het monteren van een Elcan richtmiddel of een Fotomultiplicator.
De MAG COAX wordt nog steeds gebruikt als coaxiaal machinegeweer in zowel de Leopard 2A6 als de genietank als de YPR 765 PRI (pantser rups infanterie)en de CV9035NL.
De MAG COAX wordt ingezet om "zachte", dat wil zeggen ongepantserde doelen uit te schakelen tot op 1000 meter, alsook om doelen te markeren (tracers) voor men met het kanon vuurt.
De mitrailleur is simpel qua ontwerp en eenvoudig in een paar handelingen uit elkaar te halen en schoon te maken. Eerst wordt de loop verwijderd. Daarna wordt de kolf verwijderd door deze omhoog te schuiven na het indrukken van de achterwandpal. Na de sluiterveer verwijderd te hebben en vervolgens de spangreep naar achteren te trekken, kan de grote afsluiter uit de wapenkast worden getrokken. Daarna wordt de trekkergroep en de bodemsluitplaat verwijderd.
Het schoonmaken van de gasregelaar is wel wat meer werk. Schoonmaken werd dan ook vaak gedaan via het gebruik van kerosine die alle kruitslijm kon oplossen.
De MAG bezit een draagriem zodat de riem over de schouder gedragen kan worden. De mitrailleur kan hiermee vanuit de heup worden bediend. Dit verdient echter niet de voorkeur. Verder is er ook een onderhoudstas, met onderhoudsmiddelen bijgeleverd. Ook is er een speciale draagtas voor de wisselloop. Daarnaast heb je ook nog een mondingsstop voor oefenmunitie. Voor de speciale uitvoeringen zoals MAG-Heli en MAG 2000 zijn veel andere onderdelen benodigd.
Hoewel de MAG veel voordelen heeft, zijn er toch wel nadelen. Onder andere is dat het gewicht van de mitrailleur. Wie ook nog een patroonband van 230 patronen bij zich had, moest een behoorlijk gewicht meeslepen. Bij de infanterie was het daarom noodzakelijk twee soldaten bij 1 mitrailleur te betrekken (schutter en helper). Beiden hadden als persoonlijk wapen een pistool, alhoewel sommige eenheden de MAG-helper een FN FAL geweer meegaven.
Ondanks de nadelen wordt de MAG veel ingezet bij de missies van Nederlandse krijgsmacht in Afghanistan, als toevoeging aan het gebruikelijke arsenaal van een infanterie peloton of gemonteerd op een Mercedes-Benz GD 7,5 kN.

De mannentrouw ("Plumbago auriculata", synoniem: "Plumbago capensis") is een plant uit de strandkruidfamilie ("Plumbaginaceae"). Het is een klimplant met tot 4 meter lange, twijgen. De verspreid staande bladeren zijn ovaal of eirond en 3-9 bij 1-3 centimeter groot. In de bladoksels bevinden zich oorvormige steunblaadjes. De bloemen groeien in eindstandige, 2-6 centimeter lange trossen. De 3 centimeter brede, blauwe of zelden witte bloemen bestaan uit vijf bloemblaadjes. De vruchten zijn 8 millimeter lange doosvruchten die na rijping vijfkleppig openspringen.
De plant kan in het warme seizoen in België en Nederland buiten staan als kuipplant. Temperaturen beneden de -8 °C zal de plant niet overleven. In de winter kan de plant het beste in de koude kas of in een koel vertrek worden gehouden. In het Middellandse Zeegebied kan de soort het hele jaar buiten staan.
Over hoe deze plant aan haar Nederlandse naam komt, worden diverse verklaringen aangevoerd. Een daarvan is dat de uitgebloeide bloem kleverig is aan kleding blijft "hangen" bij passeren.
De mannentrouw is endemisch in het oosten van Zuid-Afrika.

Dit is een lijst van rivieren in Mississippi.

Dit is een lijst van rivieren in Missouri.

De Servische Volkspartij (Servisch: Српска народна странка, CHC) (soms ook vertaald als de Servische Populaire Partij, van het Kroatische: "Srpska narodna stranka", SNS) is een sociaaldemocratische politieke partij die de Servische minderheid in Kroatië tracht te vertegenwoordigen.
De partij werd in het begin van 1991 opgezet door etnisch Servische politici die tegen het radicale separatistische beleid van het nieuwe Republiek van Servisch Krajina waren. Toen het etnische conflict in Kroatië escaleerde zat de SNS in een moeilijke positie. Hun invloed op de Serviërs was beperkt tot het gebied dat onder controle van Kroatië stond, hier kregen etnische Serviërs te kampen met het machtsmisbruik van de dominantere groepen, vaak werd dit in het geheim dan wel openlijk gesteund door de autoriteiten. De SNS heeft de regering van Franjo Tuđman echter nooit bekritiseerd.
Daartegenover stond dat de staatsmedia SNS omschreef als de enige legitieme vertegenwoordiger van de Kroatische Serven, de leider van de partij; Milan Đukić, hij werd aangesteld aan meerdere belangrijke regeringsposities waaronder dat van assistent van de minister van binnenlandse zaken, vicepresident van de Sabor en presidentieel adviseur.
Door dit geflirt met de autoriteiten had de SNS en het begin van de jaren negentig van de 20e eeuw de bijnaam "de Partij van Tudman zijn Serven", velen zagen de partij slechts als een marionet van de Kroatische Democratische Unie in plaats van een partij met een eigen wil. Dit werd nog meer duidelijk toen de Servische Volkspartij tijdens de Parlementsverkiezingen in 1992 het Parlement binnenkwam zonder eigenlijk via voldoende stemmen recht te hebben op één enkele zetel.
Enkele jaren later begon de SNS afstand te nemen van haar goede relatie met de regering van Tuđman en begon op een radicalere wijze de belangen van de etnische Serviërs te vertegenwoordigen.
Duidelijker werd de scheiden tussen de twee toen tijdens Operatie Storm het huis van Milan Đukić in Donji Lapac in brand gestoken werd door leden van het Kroatische leger en de politie.
Na de Erdut Overeenkomst, waarna het oostelijke gedeelte van Slavonië tussen 1997/1998 weer bij Kroatië ging horen had Tuđman zijn oog op een andere politieke partij. De "Onafhankelijke Democratische Servische Partij" (SDSS) werd opgezet door Servische politici waar Tuđman het beter mee kon vinden.
Rivaliteit tussen de SNS en SDSS werd sterk benadrukt in het voormalige Krajina waar beide partijen stemmen probeerden te winnen onder de net teruggekomen Servische vluchtelingen. Alhoewel de SNS in eerste instantie sterker in haar schoenen stond en zelfs een lokale Servisch-gedomineerde regering in Donji Lapac vormde trok de SDSS aan het langste eind. De SDSS was niet alleen beter georganiseerd, maar haar leiders werden meer geaccepteerd door de grotere politieke groeperingen in Kroatië. Tijdens de Parlementsverkiezingen in 2003 slaagde de SNS er niet in het Kroatische parlement te betreden en verloor haar drie Servische-minderheid-zetels aan de SDSS.

Dit is een lijst van rivieren in Montana.

Plaggenborg is een gehucht in de gemeente Vlagtwedde in de provincie Groningen in (Nederland).
Het ligt tussen de Ruiten-Aa en het Ruiten-Aa-kanaal. Ten zuiden van Plaggenborg ligt Jipsinghuizen en ten noorden ervan Wollinghuizen. Administratief wordt het tot Jipsinghuizen gerekend, samen hebben de beide gehuchten zo'n 160 inwoners.
Een volksetymologische uitleg van de naam is dat deze verwijst naar de plek waar men de plaggen borg. Dus niet alleen het steken van de plaggen maar ook het stapelen (het bergen) om ze te drogen.

Keek op de week was een televisieprogramma van het duo Van Kooten en De Bie (Kees van Kooten en Wim de Bie). Het wordt over het algemeen als hun creatieve hoogtepunt beschouwd. Het programma werd van 1988 tot 1993 op zondagavond uitgezonden door de VPRO. Het logo van de matteklopper van het Simplisties Verbond van Van Kooten en De Bie is nog wel aanwezig, zij het bescheiden op de achtergrond. Van Kooten en De Bie bespraken hierin de actualiteiten, meestal met sketches met hun typetjes, waarmee ze zelf ook vaak een gesprek voerden via een scherm, dat in werkelijkheid gewoon een "blauwe ruimte" (Chroma key) was. Ook konden zij zelf op een columnistische manier reageren op het nieuws. Ieder seizoen liep van oktober tot april, met vanaf half december een korte winterstop tot in februari (behalve in het eerste seizoen, toen was de winterstop in januari al afgelopen). In april 1993 was de laatste uitzending. Van meet af en aan is het nummer "Duke of Iron" van saxofonist Sonny Rollins de herkenningsmelodie van het programma.
In dit eerste seizoen was de opzet nog vrij simpel. Het scherm werd afgedekt met twee eenvoudige gordijnen en Van Kooten en De Bie presenteerden in kamerjassen. Van Kooten en De Bie gaven op columnistische wijze commentaar op het nieuws, en zo af en toe bespraken ze in de studio met iemand het nieuws. Vaste rubrieken waren de interviews en reportages van de "verslaggevers" Harry F. Kriele (Kees van Kooten) en Bulle van Berkel (Wim de Bie). Op het einde van het seizoen namen deze heren de presentatie over, waarna ze uiteindelijk uit de lucht werden gehaald en vervolgens ontslagen.
Vanaf dit seizoen kwamen er meer kortere sketches in het programma. Ook was er vanaf dit seizoen een vaste rubriek over de politiek: in "Kijk op het Rijk" besprak de nieuwslezer Louc Hobbema (Wim de Bie) het nieuws met een gast (vaak was dit een door Kees van Kooten geïmiteerde politicus). Nog een vaste rubriek was "Dirks keek op de week" waarin de zwerver Dirk, bijgenaamd "de Pens" (Wim de Bie), zijn mening over het nieuws gaf.
Vanaf dit seizoen werd het scherm in de studio voor het eerst afgedekt met de beroemde schuifpanelen. De vaste politiek-rubriek werd nu gepresenteerd door de oud-vakbondsleider Aad van der Naad (persiflage op Jaap van de Scheur). In de eerste helft van het seizoen heette deze rubriek "Stand van staat", maar na de winterstop sprak men weer van "Kijk op het rijk". Overigens werd "Kijk op het rijk" twee keer zelfs door Wim de Bie zelf gepresenteerd nadat Van der Naad geschorst was. Een andere regelmatig terugkerende rubriek was "Weekspreek", waarin de ethica Mémien Holboog (Wim de Bie) met enkele gasten hun bijzondere gewoontes besprak.
In dit seizoen werd de politiek besproken in "Graag naar Den Haag", op een weerman-achtige manier gepresenteerd door Karel Timofeeff (persiflage op Peter Timofeeff) Deze rol wordt vertolkt door Wim de Bie, behalve in de 88ste aflevering, dan speelt Kees van Kooten de rol van Timofeeff. Tot aan de winterstop gaf Berendien uut Wisp (gespeeld door Wim de Bie, persiflage op Klazien uut Zalk) bijna iedere week advies over kruiden. In de tweede helft verschenen regelmatig de alternatieve genezers van het herborium te Wisp, evenals dr. Fons de Blok en drs. Hans van Oostrom, beiden in een tuinhuisje werkzaam voor het Piet Vroon-instituut, het wetenschappelijk platform van het Simplisties Verbond.
In dit laatste seizoen was het verschil tussen de beide delen voor en na de winterstop zo groot dat men bijna spreken kon van twee aparte seizoenen.
In het "Binnenste Buitenhof" besprak Wim de Bie de politiek met een gast. Ook deed De Bie de quiz "Kiek op de Week", waarin de kandidaten een vraag bij een foto uit het nieuws moesten beantwoorden. De quizkandidaat Lex kwam het verst van allemaal maar bij de laatste vraag, waarbij hij meer dan 500.000 gulden kon winnen gaf hij een fout antwoord en ging met niets naar huis en verbouwde daarbij uit frustratie de studio.
De hele studio werd vernieuwd vanwege alle neo-postmoderne restyling, in de "Keeksteek" kregen twee gasten de tijd om samen over een stelling te discussiëren, in "Keek politiek" besprak Gijs van Heukelom (ex-journalist van Het Vrije Volk) de politiek en in "Keek archief" dook Herman Bongers met de kijkers in de archieven. Ook was er nog een "Keekklankast" voorgezeten door Rolf Kerstens. Op het einde van het seizoen werd de klankkast ontslagen, evenals de heren Bongers en Van Heukelom.

Dit is een lijst van rivieren in Nebraska.

Dit is een lijst van rivieren in Nevada.

Dit is een lijst van rivieren in New Hampshire.

Dit is een lijst van rivieren in New Jersey.

De Onafhankelijke Democratische Servische Partij (Kroatisch: Samostalna demokratska srpska stranka, SDSS, Servisch: Самостална демократска српска странка, СДСС) is een politieke partij in Kroatië.
De partij werd in 1997 opgezet als een liberale, sociaaldemocratische partij gebaseerd op de ideeën van de "Onafhankelijke Democratische Partij van het Koninkrijk Joegoslavië" van Svetozar Pribičević. De partijleider is Vojislav Stanimirović. De partij wil dat de Serviërs die in 1995 uit Kroatië gevlucht zijn, toen het Kroatische leger en politieke het zelfuitgeroepen Republiek van Servisch Krajina overnamen, terugkomen naar Kroatië.
Tijdens de verkiezingen in november 2003 versloeg de partij haar grootste rivaal, de Servische Volkspartij, zij won alle zetels voor de Servische vertegenwoordigers in het Kroatische parlement.
Na de verkiezingen sloot de partij zich aan bij de HDZ, geleid door Ivo Sanader, die het eens werd met enkele van de eisen van de SDSS zoals de terugkeer van vluchtelingen, het versterken van de nationale gelijkheid, rechterlijke hervormingen en samenwerking met de omliggende landen.
SDSS is zowel een sociaaldemocratische liberale partij als een vertegenwoordiger van de Serviërs in Kroatië:

Duizenden, schoppenvrouwen of zwarte wijven is een kaartspel voor bij voorkeur 4 personen die ieder voor zich kaarten. Er wordt gespeeld met twee complete kaartspellen inclusief joker. Het spel lijkt veel op Rummikub maar met kaarten in plaats van een specifieke spelset.
Er wordt gespeeld met twee stokken kaarten. Iedere speler krijgt 13 kaarten. De resterende kaarten liggen opgestapeld met de spelzijde naar beneden in het midden van de tafel, de stok. Eén kaart ligt zichtbaar naast deze stapel.
Per ronde begint een andere speler. Er wordt gespeeld met de klok mee. De beginnende speler mag de open kaart nemen of een kaart van de stapel pakken. Wanneer de speler de open kaart neemt, legt hij/zij een kaart uit zijn hand terug. Dit heet ruilen. De volgende speler krijgt dan dezelfde keus. Dit gaat door totdat een speler de open kaart niet wil en een kaart van de stapel pakt. De speler draait de open kaart om met de speelzijde naar beneden. Deze stapel is nu de weggooistapel, ook wel de pot. De speler mag nu een of meerdere setjes kaarten van minimaal 40 punten in totaal spelen als hij/zij dat kan. Een set bestaat uit minimaal drie kaarten, die ofwel opeenvolgend van dezelfde soort zijn (bv. Klaver drie, vier en vijf), ofwel dezelfde letter/cijfer hebben (bv. Klaver vier, harten vier, ruiten vier). Setjes worden open op tafel gelegd. Aan het einde van de beurt moet de speler een kaart uit zijn/haar hand op de weggooistapel leggen. Vanaf nu mogen spelers alleen een kaart pakken van de stok, totdat zij een combinatie van setjes gespeeld hebben met een minimale waarde van 40 punten. Na iedere beurt moet een kaart dicht op de weggooistapel gelegd worden.
Wanneer een speler de kaart die de vorige speler weggegooid heeft kan gebruiken met minimaal twee kaarten uit de eigen hand en al 40 punten op tafel heeft liggen (dus al 'op tafel ligt'), dan mag deze speler dit setje open op tafel leggen. Daarna moet deze speler ook de rest van de weggooistapel nemen. Met deze kaarten mogen nieuwe setjes gemaakt worden, ook zonder het gebruik van kaarten uit de hand. Kaarten die niet op tafel gelegd worden houdt de speler in de hand om mee verder te spelen.
Een speler is uit als hij/zij geen kaarten meer in de hand heeft. Kaarten kunnen gespeeld worden als setjes, als aansluiters aan setjes die al op tafel liggen, of als weggooikaart. In de beurt dat een speler uit gaat, hoeft er niet per se weggegooid te worden, maar als een speler de laatste kaart uit de hand weggooid, is deze speler ook uit.
Zodra een speler uit is, stopt de ronde. Alle spelers tellen nu hun punten op.
Per ronde telt elke speler de punten op die in het spel zijn. Gespeelde kaarten op tafel zijn pluspunten, alle kaarten in de hand zijn minpunten. De punten worden bijgehouden en de speler die als eerste duizend punten heeft, wint het spel (vandaar de naam 'Duizenden').

Britswerd (officieel, Fries: Britswert) is een dorp in de gemeente Littenseradeel, provincie Friesland en heeft ongeveer 120 inwoners.
Het dorp ligt in de Greidhoek. Ten zuiden van het dorp staat een kleine Amerikaanse windmotor.

Dit is een lijst van rivieren in New Mexico.



De Alliantie van Primorje - Gorski Kotar (Kroatisch: "Primorsko goranski savez") is een politieke partij van Primorje-Gorski Kotar (Kroatië).
Op dit moment heeft de partij één vertegenwoordiger in het Kroatische parlement en is zij geallieerd met de Kroatische Volkspartij-Liberaal Democraten.
De partij werd opgezet in Rijeka onder de naam "Rijeka Democratische Alliantie" (Kroatisch: "Riječki demokratski savez," RiDS). Nadat ze in 1992 een zetel in het Parlement kregen breidde ze haar activiteiten uit, daarom werd de naam van de partij ook veranderd.

Sardanapalus was een Assyrische koning uit de zevende eeuw voor Christus die in grote luxe leefde. Toen de Meden hem versloegen bij Ninive, verbrandde hij zijn paleis, bracht de hofhouding om en pleegde zelfmoord. De Apologeet Justinus Martyr beschrijft in II Apol.7 Sardanapalus samen met Epicurus e.a. als mensen die gezegend zijn met overvloed en (goddelijke) glorie. Dit in tegenstelling tot Socrates -een oprecht mens- die vervolgd werd en 'in de boeien' was.

De grotere stations in Nederland zijn aangemerkt als Intercitystations. Dat betekent in principe dat Intercitytreinen en Sneltreinen alleen in deze stations stoppen, terwijl een Sprinter of Stoptrein als regel op alle stations stopt.
Hierop bestaan uitzonderingen, die op de vertrekstaten meestal met een voetnoot zijn aangeduid. Er zijn zelfs treinen die Intercity heten en die op alle tussengelegen stations stoppen, onder andere op de trajecten Zwolle-Leeuwarden en Roosendaal-Vlissingen. Dit zijn dus eigenlijk Sprinters.
De lijst is gebaseerd op de dienstregeling 2017.
Soms wordt een trein omgeleid via een andere route. Zo kan de trein Amsterdam-Berlijn, die normaliter via Amersfoort en Apeldoorn rijdt, wegens werkzaamheden worden omgeleid via Almere, Lelystad en Zwolle. Hoewel dat intercitystations zijn, wordt daar niet gestopt.
De volgende stations zijn volgens de gele vertrekstaten van de NS geen Intercitystation. Voor sommige van deze stations geldt dat een deel van de Intercity's er stopt, voor de andere dat alle Intercity's er stoppen. In de meeste gevallen rijdt een Intercity die er stopt op het betreffende deeltraject als stoptrein (zie ook de bijbehorende voetnoten).
Op verschillende trajecten rijdt 's ochtends vroeg of 's avonds laat een Intercity die ook stopt op stations waar overdag geen Intercity stopt. Hoewel deze diensten sterk lijken op de gewone stoptrein worden deze aangeduid als Intercity.
Station Almere Buiten werd toen de dienstregeling 2013 inging op bijna alle vertrekstaten aangegeven als Intercitystation, maar NSR liet geen enkele Intercity stoppen in Almere Buiten. Sinds begin februari 2013 zijn de meeste vertrekstaten aangepast en is de vermelding van Almere Buiten als Intercitystation geschrapt. De reden dat Almere Buiten als Intercitystation werd opgenomen ligt in het verleden. Het station was tot december 2012 steeds een Intercitystation geweest. Wanneer aanpassingen aan het drukbereden spoor door Almere zijn doorgevoerd, krijgt Almere Buiten zijn status van Intercitystation mogelijk weer terug.
In de dienstregeling van 2017 stopt de helft van alle langs komende Intercity's weer op Almere Buiten, echter het station kreeg zijn Intercitystatus niet terug.
De NS hanteert de term Sneltrein sinds de dienstregeling 2013 niet meer. Arriva en voorheen Veolia hanteren deze term wel. In deze gevallen komt de functie overeen met de term Intercity bij de NS.

Een executable of uitvoerbaar bestand is een computerbestand dat door een computer uit te voeren is.
Meestal bevat een executable de binaire voorstelling van machine-instructies voor een bepaalde processor. In dit geval wordt de executable ook een binair bestand genoemd. Of een bestand een executable is of niet is meestal een kwestie van afspraak; sommige besturingssystemen geven executables aan door een bepaalde naamgeving (zoals een bestandsextensie .bin of .exe), andere gebruiken de metadata van het bestand (zoals de "execute"-machtiging onder Unix-achtige besturingssystemen).
Op de meeste computersystemen bevatten executables ook informatie die geen deel uitmaakt van het programma zelf, zoals informatie over de omgeving die nodig is voor het draaien van het programma, debug-informatie en -symbolen, of andere interne informatie gebruikt door het besturingssysteem.
Executables bevatten ook zogenaamde "systeemoproepen", waarmee ze naast gewone machine-instructies ook diensten van het besturingssysteem kunnen aanroepen. Dit maakt ook dat executables gewoonlijk gebonden zijn aan een bepaald besturingssysteem, en niet alleen aan een bepaalde processor.
Tegenwoordig vermindert het onderscheid tussen een programma in de vorm van broncode (die min of meer leesbaar moet zijn voor de programmeur) en de uitvoerbare vorm (die leesbaar moet zijn voor de machine) doordat de omzetting tussen de twee door compilatie of interpretatie impliciet kan gebeuren.
Bestanden met een scripttaal, ook wel "scripts" genoemd, zijn bestemd indirect te worden uitgevoerd door een interpreter.
Hier volgen enkele veel gebruikte formaten voor executables:

Roos Van Acker (Eeklo, 13 oktober 1976) is een Vlaamse radio- en tv-presentatrice en zangeres.
Roos studeerde Germaanse Talen aan de Universiteit Gent. Nadat ze afgestudeerd was, gaf ze een tijdje voordracht en dictie aan kinderen.
Ze werd eerst bekend als zangeres van de groep Eden. Na de verschijning van hun eerste album vroeg TMF, dat toen net opgestart was, Roos om presentatrice te worden. Roos ging in op het voorstel en presenteerde elke weekdag een programma. In een interview met Humo liet ze weten dat ze daarmee slechts 300 euro per maand verdiende. Vervolgens merkte Studio Brussel Roos op en vroegen ze haar als presentatrice. Ze bleef dit combineren met haar werk voor TMF. Dit was mogelijk omdat alle programma's van TMF toen nog in het weekend in de studio's van TMF Nederland werden opgenomen.
In 2001 maakte ze de overstap naar VT4 waar ze samen met Ernst-Paul Hasselbach het programma Expeditie Robinson mocht presenteren. Het programma werd uitgezonden op VT4 en Net5. In 2004 kwam daar het programma Peking Express bij. Datzelfde jaar tekende Roos een exclusiviteitscontract bij VT4, waardoor ze haar radioactiviteiten moest stopzetten.
Toen in 2004 Expeditie Robinson naar KanaalTwee verkaste, moest Roos voor een ander format kiezen. De keuze viel op Terra Incognita dat ze samen met Art Rooijakkers presenteerde. "Terra Incognita" werd echter een flop op gebied van kijkcijfers. Wel succesvol was het tweede seizoen van "Peking Express": "Peking Express: de Himalaya-route", eveneens samen gepresenteerd met Art Rooijakkers. Later volgde "Peking Express: de Mekong-route".
In 2005 was ze een van de stemmen in de Vlaamse versie van de animatiefilm Robots.
Begin 2006 was Roos te zien in een aflevering van het één-spelprogramma Beste vrienden met ex-TMF-vriendin Evi Hanssen. Ze wonnen het spel tegen het duo Tom Van Dyck en Lucas Van den Eynde. Van 24 april 2006 tot eind juni 2006 presenteerde zij elke weekdag van 16 tot 19 uur op Studio Brussel het programma "ROOS". Haar comeback naar de radio kwam er omdat Wim Oosterlinck naar Q-Music verhuisde en Peter Van de Veire naar het ochtendblok van de radio verplaatst werd. Zodoende kwam er in de middag dus een gat in de programmering vrij dat Roos opvulde. In de zomer van 2006 presenteerde Roos de quiz "Best of the Best" op Studio Brussel. Hierin namen twee groepen het tegen elkaar op in een heuse popquiz. Het programma werd op zondag uitgezonden van 12 tot 13 uur.
In 2007 volgde het vierde seizoen van , dat ze opnieuw met Art Rooijakkers presenteerde. Ze werkte ook aan de Vlaamse versie van Onder de Tram, dat ze presenteerde met Hans Otten en komiek Gunter Lamoot.
In 2008 volgde het vijfde seizoen van Peking Express, . "Ook Getest Op Dieren", de Vlaamse versie van "Onder de Tram", werd ook uitgezonden, na een tijdje in de kast gelegen te hebben. In de lente was Roos te zien als jurylid in de VT4-talentenjacht Can You Duet. Begin 2008 was Roos ook te zien in het Canvas "Verloren land" waarin ze op zoek ging naar de geschiedenis van haar grootvader, die naast schrijver en dichter ook verzetsstrijder was in de Tweede Wereldoorlog. In het najaar van 2008 presenteerde Roos het programma Keukenrebellen waarin 10 jongeren de kans kregen om een eigen restaurant te starten onder leiding van top-kok Viki Geunes. Roos had als rol een steun en toeverlaat van de jongeren te zijn en de gegeven opdrachten in een leuk jasje te steken. Ze was ook te zien in de videoclip die hoort bij het nummer "It's allright" van de groep Nailpin.
Begin 2009 deed Roos een theatertournee met de voorstelling "En Wat Dan?". Hierin werden liedjes gezongen rond het thema afscheid. Eind 2009 presenteerde ze voor VT4 haar eerste studioprogramma, Hole in the wall.
Tijdens de schoolvakanties was Roos 's ochtends te horen op Studio Brussel als vervanger van Tomas De Soete. Ze presenteerde dan 'De Ochtend' tussen 6 en 9 uur samen met Steven Lemmens.
Begin 2010 liep Van Ackers exclusiviteitscontract af bij VT4. Van Acker was dus niet meer verplicht enkel voor VT4 te werken. Ze bleef presentatrice bij VT4, maar ging vanaf maart ook aan de slag bij Eén. Daar presenteerde ze de vrijdagavondshow "Goeie Vrijdag" samen met Sofie Van Moll. Van Acker bleef ook werken voor Studio Brussel.
In 2012 wordt VT4 omgevormd tot VIER. Van Acker kreeg geen plaats op deze zender.
Sinds september 2012 presenteert Van Acker De Afrekening op Studio Brussel. Ze vervangt An Lemmens die bezig was met So You Think You Can Dance, Sterren op de Dansvloer en The Voice van Vlaanderen.
In februari 2013 maakte Van Acker zelf op Studio Brussel bekend dat ze terug aan het repeteren was met de voormalige Belgische band Eden.
Vanaf 14 maart 2013 presenteerde ze "Uit de Kast" op de zender VTM.
Sinds 2016 geeft ze aan de hogeschool Thomas More Mechelen les in creatieve copywriting in de mediaopleiding.
Ook in 2007 presenteert Roos, samen met Guy Mortier, Humo's Pop Poll. Sinds 2003 won Roos steevast de prijs "Wie wil u graag eens uit de kleren zien gaan?". De week erna stond Roos dan bijna-naakt op de cover van Humo. De eerste keer was dat met kokosnoten voor haar borsten (toen nog in haar Expeditie Robinson-periode), de tweede keer met een palmboom tussen haar benen, in 2005 stak ze haar tong uit en in 2006 stond ze op de cover in een innige pose met Gabriel Rios. In 2008 moest Roos de trofee echter doorgeven aan Lien Van de Kelder. Roos won ook al driemaal de prijs voor "Radiopersoonlijkheid van het jaar".

DE Café is een franchise koffiebarketen van Douwe Egberts. Het werd opgericht in 2001. Op 1 januari 2006 had DE Café 21 vestigingen, verspreid over Nederland. Daarvan bevond zich de helft op universiteiten en hogescholen. DE Café was in 2006 de derde koffiebarketen van Nederland gemeten aan het aantal vestigingen. 

Darwin was een project voorgesteld door het Europese Ruimte-agentschap ESA om in nabijgelegen zonnestelsels naar aardachtige planeten te zoeken, waar leven mogelijk zou zijn.
Het project is nog in een beoordelingsfase en wordt op de officiële ESA-site een "daunting challenge", een zeer sterke uitdaging, genoemd. Het project heeft dan ook nog een aantal technologische vernieuwingen nodig.
Elke telescoop zou minstens 3 meter groot worden en in formatie vliegen.
De lancering was gepland na 2015. 
Project Darwin is in 2007 beëindigd.
ESA wil gebruikmaken van 3 verschillende telescopen die samen met een communicatiesatelliet in het L2 Lagrangepunt zullen geplaatst worden. Door de beelden van deze telescopen samen te voegen, krijgen we een enorm scherp beeld, scherper zelfs dan dat van de Hubble Ruimtetelescoop. Elke telescoop zou minstens 3 meter groot worden en in formatie vliegen.
De telescopen zullen uitgerust worden met een infrarode camera. Deze camera zal de extrasolaire planeten bestuderen, net zoals NASA 's Terrestrial Planet Finder.
Het Lagrangepunt L2 ligt op de as tussen aarde en zon, maar verder van de zon dan de aarde. Een object met een baan buiten die van de aarde heeft normaal gezien een tragere omlooptijd dan de aarde. Anders zou het object van de zon weg spiraleren. Als we punten dicht genoeg bij de aarde beschouwen zal de zwaartekracht van de aarde echter meewerken in dezelfde zin als die van de zon. Door deze grotere inwaartse kracht versnelt de omlooptijd van het object. In het punt L2 is deze exact gelijk aan die van de aarde, waardoor het object in haar baan altijd dezelfde relatieve positie ten opzichte van aarde en zon zal behouden.
L2 ligt op even grote afstand van de aarde als het Lagrangepunt L1, maar nu in de andere zin: vier maal de afstand tot de maan in de zin van de zon weg, dus steeds in de schaduw van de aarde.
Het Lagrangepunt L2 wordt gebruikt voor ruimteobservaties omdat een object in L2 dezelfde positie behoudt ten opzichte van de zon en de aarde, waardoor kalibratie eenvoudiger is.
De NASA heeft besloten infrarood onderzoeken bij voorkeur op L2 te doen omdat dit punt zich altijd in de schaduw van de aarde bevindt en dus minder last heeft van de zon.
Het vinden en ietwat bestuderen van een extrasolaire planeet zou minstens 10 uren observatie in beslag nemen, die over enkele maanden gespreid wordt. Men kan zelfs al de atmosfeer onderzoeken. Dit doet men door het infrarode spectrum te nemen van de planeet. Uit de spectrale gegevens die we dan krijgen kan de chemische samenstelling van de planeetatmosfeer worden bepaald. De aanwezigheid van zuurstof zou de kans op leven bij die planeet groter maken.
Ook bij NASA hebben ze niet stilgezeten. Zij willen een gelijkaardig project maken, de "Terrestrial Planet Finder".
Deze telescoop zou normaal gezien in 2007 gelanceerd moeten worden, maar door geldgebrek is dit project voor onbepaalde tijd uitgesteld.

Luitzen ("Lou") Dijkstra (Paesens, 7 mei 1909 – Amstelveen, 24 april 1964) was een Nederlands schaatser.
Zijn beste klassering was een tweede plaats bij het Nederlands kampioenschap van 1933. Hij nam deel aan de Olympische Winterspelen 1936, waar hij op alle afstanden uitkwam. Bij de wereldkampioenschappen was zijn beste resultaat de 11e plaats in het eindklassement in 1935. Nog in 1950 kwam hij uit tijdens het Nederlands kampioenschap.
Dijkstra was ook een verdienstelijk wielrenner, zeiler en voetballer. Zo was hij keeper bij ADO Den Haag. Van beroep was hij medicus. Hij verhuisde in 1942 naar Amstelveen, waar hij huisarts werd.
Dijkstra was een steunpilaar van zijn dochter Sjoukje, die vanaf 1960 triomfen vierde bij het kunstrijden op de schaats. Enkele weken na het hoogtepunt in haar carrière, Olympisch goud op de Winterspelen 1964, kwam hij om het leven bij een verkeersongeluk in zijn woonplaats.

Flarm is een airborne collision avoidance system voor zweefvliegtuigen. Het wordt gemaakt door de vereniging Flarm technology uit Zwitserland. Dit systeem heeft tot doel om het aantal botsingen met zweefvliegtuigen te verlagen. Het instrument kost ongeveer € 650 (2006).
Flarm is een instrument dat de positie van het zweefvliegtuig met behulp van GPS bepaalt en uitzendt. Een ander zweefvliegtuig met Flarm aan boord vangt dit signaal op en berekent of er een gevaar van botsing is. Als er een botsingsgevaar is, wordt de zweefvlieger gewaarschuwd en geeft het instrument aan waar het andere zweefvliegtuig ongeveer is. Dit instrument werkt dus alleen als beide vliegtuigen ermee zijn uitgerust.
Het zendbereik is 2 à 5 km, wat ruim voldoende is. In de praktijk naderen zweefvliegtuigen in een thermiekbel elkaar tot minder dan 100 meter.
Andere functies:

De Kruidtuin (Frans: "Botanique") is een park in de Belgische hoofdstad Brussel dat werd aangelegd in 1826 als botanische tuin. Het is gelegen aan de rand van het Brusselse centrum in de gemeente Sint-Joost-ten-Node, niet ver van het station Brussel-Noord. De Kruidtuin huisvest ook een cultureel centrum van de Franse Gemeenschap van België. De "Botanique" is uitgegroeid tot een van de bekendste concertzalen in België.
Bekend citaat: “Brussel heeft twee wereldwonderen: de Grote Markt en het panorama van de Kruidtuin” – Victor Hugo.
De eerste botanische tuin in Brussel was gelegen in de Ruisbroekstraat, in de tuin van het vroegere paleis van Karel van Lotharingen, waar toen een middelbare school was gevestigd. In 1826 werd het voortbestaan van deze botanische tuin bedreigd door de uitbreiding van de Koninklijke Bibliotheek en een aantal stadsvernieuwingsprojecten, waaronder de afbraak van de stadswallen. De amateursvereniging ‘De Koninklijke Maatschappij van kruid-, bloem- en boomkwekerijen der Nederlanden’ besloot een nieuwe botanische tuin aan de rand van de stad aan te leggen in een poging om zo veel mogelijk van de oorspronkelijke botanische tuin te redden. Het nieuwe terrein was gelegen tussen de Schaarbeekse en de Keulse poort en was tot dan toe een verzameling van vijvers, bosjes, akkers en moestuintjes. De 6,37 hectare van het terrein in Sint-Joost-ten-Node werden ingericht door tuinarchitect Charles-Henri Petersen en later gereorganiseerd op aanwijzingen van een van de stichters van de Tuinbouwvereniging, Jean-Baptiste Meeus-Wouters. De officiële opening van de Kruidtuin vond plaats in september 1829. In zowel 1842 als 1854 werd het park vergroot. 
Ondanks een jaarlijkse regeringstoelage vanaf 1837, stapelden de financiële problemen van de tuinbeheerders zich op. Daarom verkochten ze een deel van het terrein voor de bouw van het station Brussel-Noord en begonnen ze ook met de verkoop van planten. Daardoor kwamen de oorspronkelijke didactische en wetenschappelijke doelstellingen in gevaar. Daarom besliste de Belgische Staat in 1870 om de tuin aan te kopen, om het panorama te beschermen en zowel de wetenschappelijke doelstelling van de Kruidtuin als het statuut van openbaar wandelpark veilig te stellen. Elk terras kreeg een specifieke stijl: het terras bovenaan werd aangelegd in Franse stijl, het midden in Italiaanse stijl, en onderaan in Engelse stijl. Uit die periode dateren de versieringen, rotspartijen, serre, enz. Exotische planten waren in die tijd een bezienswaardigheid omdat veel inwoners amper reisden. Het park werd hierdoor een druk wandelgebied waar soms speciale evenementen plaatsvonden. Een van deze evenementen vond plaats op 26 september 1864 toen hier "Le Géant" opsteeg, een luchtballon die 6.000m³ gas bevatte en 40m hoog was. De man achter deze indrukwekkende vlucht was Gaspard-Félix Tournachon, beter bekend als Nadar, die in 1858 in Parijs al veel succes had geboekt. Zijn komst naar Brussel lokte zelfs koning Leopold II naar de kruidtuin om Le Géant te bewonderen. De dichte menigte moest in bedwang gehouden worden met speciaal ontworpen afsluitingen die sinds dan "nadarafsluitingen" genoemd worden. Het park werd tussen 1894 en 1898 ook aangekleed met 52 beelden onder supervisie van en deels ook uitgevoerd door Charles Van der Stappen en Constantin Meunier.
Nieuwe stedenbouwkundige projecten, zoals de Noord-Zuidverbinding en vooral de beperkte ruimte om al de collecties die in de loop der jaren werden samengebracht een plaats te geven, maakten het behoud van de Kruidtuin in Brussel onmogelijk. In 1939 verhuisde de botanische tuin naar Meise. Later werd het terrein nog verder verkleind voor de aanleg van de Kleine Ring, de Sint-Lazaruslaan (die de tuin in tweeën snijdt) en de verbreding van de Ginestestraat.
Voor de Wereldtentoonstelling van 1958 legde de Brusselse landschapsarchitect René Pechère de tuin opnieuw aan. Het was zijn bedoeling om de grote lijnen van de vroegere structuur en de merkwaardige bomen te behouden en die harmonisch te verweven met de nieuwe architectuur van de gebouwen in de omgeving. Hij legde ook de basis voor de nieuwe functie als openbare stadstuin. Het kruidtuinpark is sinds 1964 een beschermd monument. 
De oranjerie werd tussen 1826 en 1829 gebouwd naar ontwerpen van Pierre-François Gineste. Zijn plannen inspireerden zich op de ambitieuzere projecten van Tilman-François Suys. Ze ligt helemaal bovenaan in de tuin en gebruikt de helling van het terrein voor de oriëntatie van de serres op het zuiden. Het gebouwencomplex omvatte serres, administratieve kantoren en wetenschapsruimten. Opmerkelijk aan het gebouw is ongetwijfeld de centrale rotonde met koepeldak. Tussen 1842 en 1854 werd de oranjerie in verschillende fasen vergroot (bouw van een portaal aan de Koningsstraat, een feestzaal, enz.). In de kelderverdieping van de Botanique werd het witloof ontdekt. In 1978 erft het ministerie voor de Franse Gemeenschap dit verlaten gebouw en dat beslist om er een cultureel centrum in te richten. De culturele activiteiten van de “Botanique” starten in januari 1984.
Sinds het einde van de 20e eeuw wordt het uitsluitend als cultureel centrum gebruikt. De Botanique bestaat uit 8 zalen. De meest gebruikte zalen zijn de Orangerie (de grootste zaal, 700 staanplaatsen of 358 zitplaatsen), de Rotonde (250 staanplaatsen of 125 zitplaatsen) en de Witloof bar (200 staanplaatsen of 100 zitplaatsen). Meestal worden de zalen gebruikt voor concerten van nationale en internationale artiesten. Soms zijn er ook tentoonstellingen, theater- en filmvoorstellingen te bezichtigen.
Jaarlijks worden ook Les Nuits Botanique georganiseerd, een indoor muziekfestival dat iets meer dan een week duurt.
Nabij de Kruidtuin bevindt zich het gelijknamige metrostation Kruidtuin.

Alfred Peet (Alkmaar, 10 maart 1920 – Ashland (Oregon), 29 augustus 2007) was een Nederlands-Amerikaanse koffiebrander. In de beschrijvingen van verschillende koffiehistorici staat hij bekend als "de Nederlander die Amerika koffie heeft leren drinken".
Peet was de zoon van een koffiehandelaar uit Alkmaar. In de jaren vijftig emigreerde hij naar Californië in de Verenigde Staten. Hij was een liefhebber van goede koffie. In de VS stelde hij vast hoe slecht de koffie daar was. In plaats van arabica-bonen gebruikte men er robusta-bonen, een mindere kwaliteit. Ook waren de koffiebonen te licht gebrand.
Door betere bonen uit onder andere Indonesië te importeren en die beter te branden bracht hij daar verandering in. Hij opende in de universiteitsstad Berkeley (Californië) een eigen koffiebar, Peet's Coffee & Tea genaamd. De latere oprichters van koffiebarketen Starbucks (Gerald Baldwin, Zev Siegl en Gordon Bowker) waren er in de jaren zeventig kind aan huis.
In 1979 deed Peet zijn geesteskind Peet's Coffee & Tea van de hand. Tot aan zijn pensionering in 1983 gaf hij nog leiding aan de zaak. De firma zou in 1984 in handen van Starbucks komen.
Een interview met Peet is te zien in de Amerikaanse documentaire "Coffee Culture USA", uitgebracht in 2008.
Peet overleed op 87-jarige leeftijd thuis aan de gevolgen van kanker.

Pieter Louwerse (Oost-Souburg, 23 januari 1840 – Den Haag, 20 augustus 1908) was een Nederlandse schrijver en dichter, en tekstdichter van bekende liedteksten als Waar de blanke top der duinen, Op de grote stille heide en Bloempje-tevredenheid.
Pieter Louwerse werd geboren op 23 januari 1840 in Oost-Souburg, op het eiland Walcheren. Zijn ouders waren welgestelde boeren, maar zij raakten aan lagerwal toen Pieter Louwerse nog jong was.
Nadat zijn vader in 1851 gestorven was, kreeg Louwerse zijn oom, die onderwijzer was, als voogd toegewezen. Later besloot Louwerse zelf ook onderwijzer te worden, en werd daarvoor door zijn oom opgeleid. In 1858 werd hij onderwijzer te Dirksland; daarna gaf hij les op scholen in Goes, Hazerswoude en Den Haag. In Hazerswoude trouwde hij met Lena Maria Brouwer, dochter van een onderwijzer. Het gehoor van Louwerse werd op den duur zo slecht, dat hij in 1888 moest ophouden met les geven.
Louwerse werd bekend als schrijver van historische verhalen, romans en opstellen en gedichten voor de jeugd. Hij was een echte verteller en pedagoog met een sterk vaderlandslievende inslag. Zijn eerste boek verscheen in 1869. Hij was ook medewerker van verschillende jeugdbladen: "De Kinder-Courant", "De Kleine Huisvriend", "De Kinderkamer" en "Voor 't Jonge Volkje". Van dit laatste blad was hij hoofdredacteur, waarbij hij het blad grotendeels zelf vol schreef.
Twee liederen van zijn hand werden opgenomen in de populaire liedbundel "Kun je nog zingen, zing dan mee". Het gaat om de liedjes: 'Op de groote, stille heide, dwaalt de herder eenzaam rond' (getoonzet door J. Worp) en 'Waar de blanke top der duinen schittert in den zonnegloed' (getoonzet door Richard Hol).
In 1908 werd Pieter Louwerse aangereden door een tram. Hij overleed korte tijd later aan zijn verwondingen. Op 23 januari 1912 werd op het Oranjeplein in Oost-Souburg een borstbeeld van hem onthuld, vervaardigd door zijn neef, de beeldhouwer Pieter Puype. De meeste van zijn werken zijn nu vergeten. Enkele bekende liederen zijn "Bloempje-tevredenheid", "Waar de blanke top der duinen", dat oorspronkelijk als "Mijn Nederland" verscheen en "Op de grote stille heide", dat onder de titel "De Herder" verscheen.

De Vigilantie (De waakzaamheid) is een pakhuis in Alkmaar dat vermoedelijk in de tweede helft van de 17e eeuw werd gebouwd. Opvallend aan het gebouw is dat het geen gebruikelijke tuitgevel heeft maar een rijk versierde 'verhoogde halsgevel', bekroond door een gebroken fronton met stenen vaas.

De Eed in Vijf Artikelen (gokajō no goseimon 五箇条の御誓文) is het fundamentele beleid van de Meiji regering, dat op de 14e dag van de 3e maand van het 1e jaar van Meiji (6 april 1868) door Keizer Meiji werd afgekondigd.
"Ons land is aan het proberen een hervorming door te voeren zoals het er nog nooit een heeft gehad. Ik beloof plechtig aan de goden van hemel en aarde dat ik dit nationaal beleid zal uitvoeren en de natie zal beschermen. Mijn onderdanen ook, streef het bereiken van dit doel na."
In het voorjaar van 1868 was de nieuwe Meiji regering eerder droom dan werkelijkheid. De keizerlijke legers waren zich nog een weg aan het vechten tot Edo, door een burgeroorlog in de noordelijke Han dreigde het land opgesplitst te worden, het nieuwe bestuur had geen geld en gaf meer geld uit dan het binnenbracht, en hierboven werd hen door de Westerse mogendheden duidelijk gemaakt dat van het nieuwe bestuur verwacht werd dat het een eind maakte aan de xenofobie en zorgde voor politieke stabiliteit.
Het is tegen deze achtergrond dat de Eed opgesteld werd, met als doel deze onmiddellijke problemen aan te pakken.
De originele versie van het document, het ontwerp, is door Yuri Kimimasa uit Ichizen opgesteld en door Fukuoka Takachiki uit Tosa gereviseerd. Nadien heeft Kido Takayoshi uit Chōshū dit ontwerp herzien en in zijn definitieve vorm gegoten.
Door de aanpassingen die Kido maakte, wilde hij de macht uit de handen van de daimyō's houden en zo veel mogelijk in de handen van de keizer concentreren. Zo voorzag de versie van Yuri bijvoorbeeld een soort deliberatieve raad van feodale heren, met als doel een verbond tussen daimyō's te laten ontstaan waarin een brede waaier van opinies aan bod kon komen. In de definitieve versie heeft Kido echter de verwijzing naar de daimyō weggelaten en vervangen door de vage uitdrukking "uitgebreide beraadslaging", waar men alle kanten mee op kon.
Op de 14e dag van de 3e maand van het 1e jaar van Meiji (6 april 1868) werden door de keizer een kleine vierhonderdtal mensen, waaronder de keizerlijke familie, edelen en daimyō, samengeroepen in de Hal van Staatsceremonies in het keizerlijk paleis in Kyoto. Hier werd er een Shintō-ceremonie gehouden waarin de keizer de goden van hemel en aarde eerde en hen plechtig zwoer dat hij er alles aan zou doen om het nationaal beleid uit de Eed in Vijf Artikelen uit te voeren.
Belangrijk is het feit dat de keizer de eed heeft afgelegd aan de goden en aan hen beloofde het volk te leiden. In de originele versie was het de bedoeling dat de keizer de Eed gewoon zou afkondigen en dat de daimyō een eed van trouw aan de keizer zouden afleggen. In dat geval zou de verantwoordelijkheid voor de uitvoering ervan verdeeld worden onder de verschillende daimyō. Maar doordat de keizer een eed aan de goden aflegt, echter, is het aan hem om deze te realiseren en hierdoor gaat hij een veel grotere, zelfs centrale rol spelen in de Meiji-omwenteling.
Men is echter van mening dat het nodig was om de Eed op deze manier af te kondigen. Het was een tijd waarin de Westerse grootmachten een dominante rol speelden in de wereld, en om een radicale modernisering, namelijk de Meiji-omwenteling, door te voeren, was het noodzakelijk om een charismatisch persoon aan het centrum hiervan te plaatsen.
Met het eerste artikel wilde men voorkomen dat de besluitvorming gemonopoliseerd zou worden door een kleine groep revolutionairen, en de mogelijkheid creëren andere invloedrijke personen ook in de besluitvorming te betrekken.
Met de twee volgende artikels wilde men alle mensen, ongeacht hun status, de kans geven om hun eigen doelen te kunnen nastreven. Dit hield in dat de feodale standen werden afgeschaft (Artikel 3).
Met de laatste twee artikels wilde men de Westerse mogendheden duidelijk maken dat Japan een stabiel en verantwoordelijk lid van de internationale gemeenschap zou worden.
De dag na de afkondiging van de Eed in Vijf Artikelen vaardigde de regering ook het "Plakkaat met Vijf Mededelingen" (gobō no seiji 五榜の掲示) uit. Dit waren richtlijnen voor het gewone volk.
Op de 21e dag van de 4e maand van het 1e jaar van Meiji (13 mei 1868) maakte de overheid de "Verklaring inzake de Bestuurlijke Structuur" (seitaisho 政体書) bekend. Deze verklaring had als doel de vage principes uit de Eed in Vijf Artikelen een concrete invulling te geven.

Schiphol Area Development Company is een vastgoedbedrijf. De naam wordt vaak afgekort tot SADC. SADC werd in 1987 opgericht door Schiphol Group, Gemeenten Amsterdam en Haarlemmermeer en Provincie Noord-Holland met de bedoeling het gebied rond de Luchthaven Schiphol tot een internationaal concurrerend 'business area' te maken. 
Om deze doelstelling te realiseren focust SADC zich vooral op de volgende activiteiten: 



Dit is een lijst van vliegtuigtypen die beginnen met een letter in de reeks van A - B.

Goldhoorn is een gehucht in de gemeente Oldambt, in de provincie Groningen (Nederland). Het ligt ongeveer halverwege Finsterwolde en Oostwold. Goldhoorn zal in de nabije toekomst aan de noordrand van het Blauwestad-project liggen.
In de buurt van het huidige gehucht heeft in de middeleeuwen een commanderij (klooster) van de Johannieter Orde gestaan. De commanderij wordt voor het eerst gemeld in schriftelijke bronnen in 1319, maar is waarschijnlijk (veel) eerder gesticht. Het ordehuis "Fynserwald" viel onder de commanderij van Steinfurt. In 1424 werd het grondbezit van het klooster belangrijk uitgebreid met een groot landgoed in Heiselhusen. De schenking werd gedaan door de hoofdeling Brunger (II) van Locquard. Waarom deze bezittingen aan het ver weg gelegen Goldhoorn werden geschonken is niet duidelijk. In 1446 waren de tegenstellingen tussen Goldhoorn en Heiselhusen zo groot geworden, dat besloten werd dat Heiselhusen een zelfstandig klooster werd. Het voorwerk in Heiselhusen was al vele malen groter geworden dan Goldhoorn en groeide nog steeds, in tegenstelling tot Goldhoorn. Tussen 1454 en 1494 is de zelfstandigheid van de commanderij Goldhoorn opgeheven en werd het een voorwerk van Oosterwierum. 
Goldhoorn viel net binnen de nooddijk van 1454, die liep van Punt van Reide naar Finsterwolde. Het heeft geleden onder de Dollardoverstromingen, maar mogelijk pas na 1509. In 1540 wordt gemeld dat de "grangia in Galkohren" wegens de overstromingen weinig meer opbracht. Omstreeks 1560 is de commanderij verkocht. In 1574 waren de landerijen in het bezit geraakt van de adellijke familie Sickinge te Warffum, die hier onder meer een tichelwerk bedreef. Zij sloten in dit jaar een overeenkomst met het kerspel Oostwold om gezamenlijk de monding van de Oude Ae af te dammen met een dijkje van ruim een meter hoog. Het tichelwerk stond vermoedelijk buitendijks en heeft tot omstreeks 1700 bestaan.
Dollardklei is ten noorden van Goldhoorn ruimschoots aanwezig, evenals in het gebied ten zuiden ervan, in Meerland (tegenwoordig beter bekend als de Blauwe Stad). Waarschijnlijk is het Dollardwater via de Oude Ae binnengekomen. Het gebied ten noorden van Goldhoorn werd in een aantal fasen weer ingepolderd: de Oostwolderpolder in 1769 en de Finsterwolderpolder in 1819.
De landerijen van de commanderij bevonden zich vermoedelijk in de landpunt tussen de kerspelen Oostwold en Finsterwolde, waar zich twee grote boerderijen bevinden. Het bedrijf Goldhoorn 33 te Oostwold werd vanouds "de plaatze Golthoorn" genoemd. De restanten van de commanderij bevinden zich vermoedelijk in een perceel achter de huidige boerderij Goldhoorn 14 te Oostwold. De provinciekaart van Beckeringh uit 1781 tekent hier een toegangslaan met enige bebouwing.
Achter de boerderij bevonden zich verder enkele kleiputten, waar vanouds potklei werd gegraven. Al in de zestiende eeuw werd deze grondstof verkocht aan pottenbakkers in Emden; omstreeks 1620 bakte men in Finsterwolde harde klinkers die onder andere voor sluisbouw werden gebruikt. In de Franse tijd werd deze klei geëxporteerd naar Holland voor het fabriceren van Goudse pijpen. Dit omdat de klei uit de omgeving van Wittmund in Oost-Friesland die hier gewoonlijk voor werd gebruikt vanwege de oorlog niet beschikbaar was.
De naam 'Goldhoorn' is later overgegaan op een andere boerenbedrijf, namelijk Goldhoorn 33 te Finsterwolde. Het voorhuis van deze imposante boerderij dateert uit 1857.
De naam Goldhoorn is waarschijnlijk afgeleid van "gold" = goud en "horn" = hoek, wat zou betekenen "zeer goede grond". Goldhoorn is ook de naam van een boerderij aan de Zeerijperweg onder Loppersum, ten oosten van Westeremden.

Dit is een lijst van vliegtuigtypen die beginnen met een letter in de reeks van C - D.

De Rappahannock is een rivier van ongeveer 294 km lang in het oosten van Virginia in de Verenigde Staten. Ze stroomt van de Blue Ridge Mountains in het westen naar de Chesapeake Bay ten zuiden van de Potamac.
Ze wordt door sommigen beschouwd als de grens tussen "Noord" en "Zuid" tijdens de Amerikaanse Burgeroorlog; de rivier was dan ook het toneel van diverse veldslagen in die oorlog, waarvan de belangrijkste de Slag bij Fredericksburg in 1862 was.
Het stroomgebied van de rivier is ongeveer 7405 km, oftewel 6% van de oppervlakte van de staat Virginia. De Rapidan voegt zich bij de Rappahannock zo'n 15 km ten noordwesten van Fredericksburg.


Dit is een lijst van vliegtuigtypen die beginnen met een letter in de reeks van E - H.

Dit is een lijst van vliegtuigtypen die beginnen met een letter in de reeks van I - M.
voor 1945
na 1945

Ambrose Everett Burnside (Liberty (Indiana), 23 mei 1824 - Bristol (Rhode Island), 13 september 1881) was een Amerikaans spoorwegmagnaat, industrieel, gouverneur van Rhode Island en senator. Als Noordelijk generaal in de Amerikaanse Burgeroorlog werd hij vernietigend verslagen in de Slag bij Fredericksburg. Desondanks bleef hij de hele oorlog actief als generaal én zeer populair.
De Engelse term "sideburns" voor extreem-gegroeide bakkebaarden is afgeleid van zijn naam.

Julio Ricardo Cruz (Santiago del Estero, 10 oktober 1974) is een Argentijns voormalig profvoetballer. Cruz speelde in zijn carrière voor onder meer Feyenoord, Inter en Bologna. Cruz draagt de bijnaam "El Jardinero", wat 'de tuinman' betekent.
Cruz was een fysiek sterke spits van 1 meter 90. Hij begon zijn profcarrière in 1993 bij CA Banfield. Drie jaar later ging hij naar River Plate, met welke club hij landskampioen van Argentinië werd. In 1997 tekende hij bij Feyenoord, waar hij twee jaar lang een sterk aanvalsduo vormde met Jon Dahl Tomasson. Hoogtepunt van zijn tijd in Rotterdam waren de twee goals die hij in de UEFA Champions League scoorde tegen Juventus en het behalen van de landstitel in 1999. In totaal speelde hij 86 wedstrijden voor Feyenoord, waarin hij 45 goals maakte. Ondanks dit uitstekende gemiddelde kreeg Cruz van supporters en de media vaak het verwijt lui en ongemotiveerd op het veld te staan.
In 2000 ging Cruz naar Italië. Hij speelde drie jaar voor de kleinere club Bologna FC 1909 en was door velen al bijna vergeten toen hij in 2003 een contract tekende bij Internazionale. Daar speelt hij minder regelmatig dan bij zijn vroegere clubs. In zijn eerste twee seizoenen kwam hij tot twaalf goals. Toch is hij regelmatig belangrijk voor de club, zoals in 2005 in een Champions League-wedstrijd tegen FC Porto, toen hij inviel en een 0-1-achterstand omboog in een 2-1-overwinning. In februari 2006 speelde hij na jaren weer eens tegen AFC Ajax: in de achtste finale van de Champions League scoorde hij vlak voor tijd in Amsterdam de gelijkmaker.

De drievingerige luiaard of ai ("Bradypus tridactylus") is een zoogdier uit de familie van de drievingerige luiaards (Bradypodidae). De wetenschappelijke naam van de soort werd in 1758 gepubliceerd door Carl Linnaeus. De drievingerige luiaard komt voor in het noordelijke Amazoneregenwoud. 
Net als andere leden van het geslacht "Bradypus" heeft de drievingerige luiaard drie vingers aan de handen, in tegenstelling tot de tweevingerige luiaards, die er slechts twee hebben. Overigens hebben alle luiaards drie tenen aan een voet. Net als de andere luiaards, maar anders dan alle andere zoogdieren, heeft de drievingerige luiaard negen halswervels. Hij kan zijn kop minstens 180° draaien. 
De drievingerige luiaard is ongeveer 50 centimeter lang. In het regenseizoen groeien er allerlei algen in de grijsbruine vacht, wat groenige vlekken veroorzaakt. Dit dient als camouflage. Het gezicht is roomkleurig en over de voorhoofd loopt een bruine band. Rond de ogen bevindt zich een donker gezichtsmasker. De keel is licht van kleur. 
Het mannetje van de drievingerige luiaard heeft, net als het mannetje kapucijnluiaard, een rugklier, "speculum", die zichtbaar is als een oranje vlek op de rug. In de lengterichting van de vlek loopt een donkerbruine streep. Vaak liggen er ook enkele kleinere vlekken rond de streep. De functie van deze klier is vooralsnog onduidelijk, maar mogelijk heeft het een voordeel bij het vinden van een partner.
De luiaard besteedt het grootste deel van zijn leven in bomen, traag voortbewegend of hangend aan een tak, met de buik omhoog en de rug naar beneden. De drie klauwen die de luiaard per hand heeft, zijn als aanpassing hieraan zeer sterk en gekromd. Hij is echter ook een goede zwemmer, die brede, snelstromende rivieren kan oversteken. Het dier is voornamelijk 's nachts actief; overdag rust hij tussen twee dikke takken.
Het dier leeft voornamelijk van bladeren, aangevuld met zachte vruchten. Bladeren zijn lastig verteerbaar. Door de trage levenswijze verspilt de luiaard vrij weinig energie. Om toch zo veel mogelijk energie uit de bladeren te halen, heeft het dier daardoor een vrij langzame stofwisseling. Hierdoor duurt het meestal langer dan tien dagen voordat hij ontlasting produceert. De maag van de drievingerige luiaard bestaat uit vier kamers. In één kamer leven bacteriën die helpen bij de vertering.
De drievingerige luiaard is een solitair dier. Enkel in de paartijd zijn meerdere dieren bij elkaar te vinden. De dieren roepen dan naar elkaar met een hoog en schel "ai-ai", een fluitend geluid dat ze produceren met de neusgaten. Dit geluid laten ze ook horen om het territorium te verdedigen, en moeders en jongen houden zo contact met elkaar.
De paartijd valt in het regenseizoen, van juli tot september. Na een draagtijd van 170 dagen wordt één enkel jong geboren, dat zich aan de buik van de moeder vastklampt. De zoogtijd duurt vier weken. Toch blijft het jong minstens vijf maanden op de buik van de moeder. Het vacht van het jong is gelijk aan dat van zijn moeder. Ze blijven zo'n zes maanden bij de moeder.
De belangrijkste vijand van de drievingerige luiaard is de harpij.
De drievingerige luiaard komt voor in Oost-Venezuela, Guyana, Suriname, Frans-Guyana en Noordoost-Brazilië. Ze leven voornamelijk in dichte tropische regenwouden, maar ook in bladverliezend bos, secundair bos en zelfs in vrijstaande bomen in savannen is hij te vinden.

Dit is een lijst van vliegtuigtypen die beginnen met een letter in de reeks van N - S.


De Gouden Moskee of ook wel de al-Askari-schrijn is een sjiitisch schrijn in de Iraakse stad Samarra.
In dit heiligdom liggen imam Ali al-Hadi en zijn zoon imam Hasan al-Askari, respectievelijk de tiende en de elfde imam van de Twaalver sjiieten, begraven. Tevens is dit de locatie waar de twaalfde en laatste imam, de "Mahdi", in 878 op mysterieuze wijze verdwenen zou zijn om pas bij het einde der tijden op aarde terug te keren. De imams zijn nakomelingen van de profeet Mohammed.
Op de plek van het graf van de Twee Askari's, zoals ze ook wel genoemd worden, werd in 944 begonnen met de aanleg van een sjiitisch heiligdom. Het complex werd herhaaldelijk uitgebreid en in 1905 werd een 68 m hoge koepel gebouwd, die met 72.000 stukjes bladgoud was bedekt. De doorsnee van de koepel was 20 m. Deze koepel staat boven het graf terwijl een blauwe koepel de locatie aangeeft waar de "Mahdi" verdween.
Elk jaar trekt het heiligdom duizenden sjiitische pelgrims. Volgens traditie werd lange tijd een gezadeld paard met soldaten naar de moskee gebracht om voorbereid te zijn op de terugkeer van de "Mahdi".
De benaming Gouden Moskee wordt het meest gebruikt in het Nederlandse taalgebied, maar feitelijk is het gebouw geen moskee omdat er geen actieve religieuze diensten worden gehouden. Het gebouw is een schrijn, een plek waar een heilige begraven is.
In 2004 werd het gebouw en de rest van Samarra door een militante soennitische groepering korte tijd bezet. Iraakse en Amerikaanse troepen heroverden de stad in oktober 2004.
Op 22 februari 2006 werd bij een bomaanslag de gouden koepel van de moskee opgeblazen. De bomaanslag werd vermoedelijk gepleegd door soennitische extremisten maar geen enkele groep heeft de verantwoordelijkheid opgeëist.
Na de aanslag kondigde premier Ibrahim Jaafari drie dagen van nationale rouw af, waarop in het hele land winkels, bedrijven en instellingen gesloten werden. De vooraanstaande sjiitische geestelijke ayatollah Ali al-Sistani riep zijn volgelingen op om te protesteren maar af te zien van geweld. Desondanks leidde de aanslag tot een golf van geweld. In Irak werden in de dagen erna ten minste 33 soennitische moskeeën aangevallen en kwamen bij geweld meer dan 100 mensen om het leven.
De soennitische partij staakte de onderhandelingen over de vorming van een nieuwe coalitie, omdat zij van mening waren dat de soennieten niet goed beschermd werden tegen woedende sjiieten. Diverse analisten waarschuwden dat de aanslag mogelijk een begin kon zijn van een burgeroorlog op grote schaal in Irak.
In Den Haag gingen op zondag 26 februari 2006 enkele honderden sjiieten de straat op om te protesteren tegen de aanslag. De betoging is zonder incidenten verlopen.
Na de aanslagen werd de schrijn gerestaureerd en naar verwachting zal eind 2012 de restauratie gereed zijn.

Dit is een lijst van vliegtuigtypen die beginnen met een letter in de reeks van T - Z.

Een frazione (Duits: Fraktion; Ladinisch frazion; Frans hameau) is in Italië de naam van een gemeenteonderdeel, net zoals een municipio, circoscrizione en quartiere. Een frazione heeft geen eigen raad, maar wordt bestuurd door een of meer gemeenten.
In de praktijk kunnen frazioni kleine dorpjes of groepen huizen zijn te vergelijken met een gehucht of buurtschap. Er zijn meer dan 60.000 frazioni in Italië.

Andrea Mitscherlich (Dresden, 1 december 1960) was een Oost-Duitse langebaanschaatsster, die zowel op de internationale allroundkampioenschappen als op de Olympische Winterspelen overwinningen wist te boeken. Ze is ook bekend onder haar getrouwde namen "Andrea Schöne" en "Andrea Ehrig" (Mitscherlich was achtereenvolgens getrouwd met roeier Ingolf Schöne en schaatser Andreas Ehrig).
Op 15-jarige leeftijd wist Mitscherlich op de Olympische Winterspelen 1976 in Innsbruck reeds haar eerste medaille binnen te slepen; zilver op de 3000 meter.
In 1982 werd ze tweede op het WK Allround, een jaar later, in 1983, werd ze zowel Europees- als Wereldkampioen allround en op het EK- en WK Allround van 1985 herhaalde ze deze dubbelslag, waarna ze in de jaren 1986, 1987 en 1988 enkel nog Europees kampioen werd. Bij de WK's van1982, 1984, 1986 en 1987 eindigde ze als tweede in het klassement, steeds achter haar landgenote Karin (Busch/Kania-)Enke.
Andrea Mitscherlich nam zes maal deel aan het WK Allround (1982-1987) en ze behaalde hier 19 afstandmedailles (12-5-2). Op het WK van 1985 werd ze winnaar op alle vier de afstanden en was daarmee de vijfde vrouw die dit presteerde na Laila Schou Nilsen ('37), Verné Lesche ('47), Lidia Skoblikova ('63, '64) en Beth Heiden ('79).
Na de Spelen van 1976 nam ze nog driemaal deel aan de Olympische Spelen. Bij de Olympische Winterspelen 1980 was een vierde plek op de 3000 meter haar beste resultaat. Vier jaar later won ze in Sarajevo op de 1000 en 1500 meter zilver en goud op de 3000 meter. Bij de Olympische Winterspelen 1988 in het Canadese Calgary vond Mitscherlich de Nederlandse Yvonne van Gennip op haar weg. Achter Van Gennip werd ze tweede op de 3000 en 5000 meter, en derde op de 1500 meter. Direct na deze Winterspelen stopte ze met haar schaatsloopbaan.
Mitscherlich heeft vier periodes aan de top van de Adelskalender gestaan: eerst van 23 januari tot 25 maart 1983 (61 dagen), een tweede keer van 22 januari tot 28 januari 1984 (6 dagen), een derde keer van 23 maart 1984 tot 21 maart 1986 (728 dagen) en een vierde keer van 23 februari 1988 tot 24 januari 1993 (1797 dagen). In totaal heeft Mitscherlich 2592 dagen aan de top van de Adelskalender gestaan.
Hieronder staan de persoonlijke records (PR's) waarmee Mitscherlich aan de top van de Adelskalender kwam en de PR's die zij had staan toen zij van de eerste plek verdreven werd. Tevens zijn de gegevens weergegeven van de schaatssters die voor en na haar aan de top van de lijst stonden.






Het Hyatt Regency Century Plaza Hotel is een opvallend luxehotel in het centrum van de wijk Century City in Los Angeles in de Amerikaanse staat Californië. Het ligt vlak aan de "Avenue of the Stars", naast het hoofdgebouw van MGM. Het hotel werd in 1964 gebouwd, telt 19 verdiepingen en heeft 728 kamers. 
Er hebben verschillende beroemde mensen in het hotel overnacht, waaronder enkele Amerikaanse presidenten.





Het Ganzendiep is een zijtak van de Nederlandse rivier de IJssel bij de stad Kampen. Het Ganzendiep is negen kilometer lang en mondt uit in het Zwarte Meer. Het Ganzendiep is bij de IJssel afgesloten met een sluis, de Ganzensluis. Het riviertje de Goot is weer een zijtak van het Ganzendiep.
Aan het Ganzendiep ligt de plaats Grafhorst. De Vikingen zijn via het Ganzendiep tot in Grafhorst geweest. In de huidige loop van het water ligt de vroegere kerk van het dorp.
De monding van het Ganzendiep in het Zwarte Meer is niet bevaarbaar. De vaarroute van de IJssel naar het Zwarte Meer is via de Goot. De dijk langs het Ganzediep is in het verleden meerdere keren doorgebroken, waardoor diverse kolken aangetroffen worden. De dijk werd bij herstel om deze kolk aangelegd.
Het eerste deel van het Ganzendiep van de Ganzensluis tot de Goot (zes kilometer) is eigendom van de provincie Overijssel. Het tweede deel van het Ganzendiep van de Goot tot aan het Zwarte Meer (drie kilometer) is eigendom van Staatsbosbeheer. Het visrecht van het gehele Ganzendiep valt onder het Heerlijke visrecht van de gemeente Kampen.
In het tweede deel van het Ganzendiep ligt sinds 2004 in de zomermaanden een recreatieve fietspont. De pont is een verbinding tussen het Kampereiland en de Mandjeswaard. 

Tonbridge is een stad ("market town") in Engeland, in het Verenigd Koninkrijk, in het graafschap ("county") Kent en in het district Tonbridge and Malling. De plaats had in 2001 circa 31.600 inwoners. 
Tonbridge is gelegen aan de rivier de Medway, circa zes kilometer ten noorden van Tunbridge Wells en veertig kilometer ten zuidoosten van Londen.

Michele Dancelli (Castenédolo, 8 mei 1942) is een voormalig Italiaans wielrenner.
1965
1966
1967
1968
1969
1970


Een systeem is in de wetenschap datgene waarop de aandacht van een wetenschapper zich richt. Het gaat in het algemeen om iets dat uit componenten of elementen bestaat, en door de relaties tussen de elementen enige mate van samenhang, ordening en complexiteit heeft. Het woord systeem kan ook gebruikt worden voor een stelsel van eenheden, zoals het SI.
Het woord stamt van het Griekse "sustèma", dat samenstellen of bijeen plaatsen betekent. In het algemeen is een "systeem" in de wetenschap gewoon een 'iets uit onderdelen opgebouwd': datgene waarop de aandacht van een wetenschapper zich richt. Een systeem kan iedere grootte hebben, van een subatomair deeltje tot het heelal. Enkele voorbeelden zijn:
In de tweede helft van de negentiende eeuw is in de warmteleer (thermodynamica) een nadere onderverdeling in open, gesloten en geïsoleerde systemen gedefinieerd voor de studie van natuurlijke verschijnselen. Bepaalde natuurwetten, zoals de wet van behoud van energie, gaan bijvoorbeeld alleen op voor geïsoleerde systemen.
Het begrip "systeem" is van Griekse oorsprong en stond voor samenstelling. In de 17de eeuw werd het begrip ingevoerd als een collectie van geordende concepten, voornamelijk in een filosofische zin. Descartes' "Discours de la Methode" introduceerde een gecoördineerde set van regels om een coherente zekerheid te bereiken. In navolging van Descartes richtte veel filosofen zich op de ontwikkeling van een filosofisch systeem, startend vanuit enige basisstellingen. In de 19de eeuw werden filosofen als Hegel en Fichte systeemdenkers genoemd ter aanduiding voor hun leer, waarin men zich rekenschap geeft van het geheel van de werkelijkheid en van het menselijk denken.
Naast dit "filosofisch systeem" begrip is in de 19de eeuw ook een "wetenschappelijk systeem" begrip ontstaan, waarbij het systeem duidde op het aandachtsgebied van de onderzoeker of wetenschapper. De Franse fysicus Sadi Carnot was een van de eerste, die het concept "systeem" in de natuurwetenschap toepaste in zijn studie van thermodynamica rond 1825. Carnot duidde het water in een stoommachine aan als een "werkende substantie", die in contact kon komen met een boiler, een koeling of een schoepenrad. De Duitse fysicus Rudolf Clausius generaliseerde dit beeld verder door het concept van een omgeving aan toe te voegen. In de 19de-eeuwse thermodynamica ontwikkelde zich ook reeds het onderscheid in gesloten en open systemen.
Met de opkomst van het systeemdenken zijn er steeds weer nieuwe vormen van systemen gedefinieerd, zoals complex systeem, adaptief systeem en chaotisch systeem. Wetenschappelijke disciplines zijn hun kenobjecten zelf in termen van systemen gaan definiëren zoals bijvoorbeeld het ecosysteem en de informatiesysteem.
Het begrip "systeem" is in de wetenschap al enige eeuwen in gebruik in de betekenissen 'leer', 'onderwerp van beschouwing' en 'stelsel'. Enkele voorbeelden van manieren waarop het woord verder in de wetenschap gebruikt wordt:
Er zijn nog vele andere definities van "systeem" in gebruik: technische, systeemtheoretische, formele en constructivistische. In de tweede helft van de twintigste eeuw is de systeemtheorie opgekomen, die heeft getracht een interdisciplinair kader voor de wetenschappelijke beschouwing van systemen en het systeembegrip te ontwikkelen.

Karin Enke (Dresden, 20 juni 1961) is een voormalig langebaanschaatsster die in de jaren tachtig namens de DDR grote successen boekte. Ze is ook wel bekend onder haar getrouwde namen "Karin Busch", "Karin Kania" en "Karin Richter".
Enke begon op jonge leeftijd als kunstrijdster, en werd bij de Europese kampioenschappen van 1977 zelfs negende. Haar lengte was echter een nadeel bij het kunstrijden, en vanaf 1978 ging ze zich daarom richten op het langebaanschaatsen. Met succes, twee jaar later werd ze zowel wereldkampioen sprint als olympisch kampioen op de 500 meter.
Ze zou in totaal elf wereldtitels winnen, zes op het sprintkampioenschap en vijf op het allroundkampioenschap. Ze nam driemaal deel aan de Olympische Winterspelen (in 1980, 1984 en 1988). Op de Olympische Winterspelen van 1984 in Sarajevo haalde ze vier medailles: goud op de 1000 en 1500 meter en zilver op de 500 en 3000 meter. Bij de Olympische Winterspelen van 1988 in Calgary hoopte ze nog enkele gouden medailles daaraan toe te voegen, maar ze moest het onder meer afleggen tegen de Nederlandse Yvonne van Gennip, achter wie ze tweede werd op de 1500 meter. Haar laatste toernooi was het WK Allround, in maart 1988. Ze won drie van de vier afstanden en werd soeverein eerste, voor Van Gennip en de Poolse Erwina Ryś-Ferens.
Enke reed tijdens haar schaatsloopbaan wereldrecords op de 500, 1000, 1500 en 3000 meter. Met name de 1.59,30 op de 1500 meter, die ze op 22 maart 1986 op de wonderbaan van Medeo reed, is beroemd. Niet alleen was Enke de eerste vrouw die onder de twee minuten dook, maar ook zou het record tot 29 november 1997 blijven staan, bijna twaalf jaar.
Enke nam acht keer deel aan het WK Allround. Hiervan stond ze na afloop bij zeven op het erepodium (evenaring van het aantal van Tamara Rylova en alleen Stien Kaiser (8x), Gunda Niemann (10x) en Claudia Pechstein (11x) overtroefden haar hierin). Op de winnende kampioenschappen van '82, '84 en '86 won ze de eerste drie afstanden en was daarmee al kampioene voor de start van de laatste afstand. In totaal behaalde ze op het WK Allround 23 afstandmedailles, 15x goud, 7x zilver en 1x brons.
Op 3 januari 2010 onthulde Giselher Spitzer (een Duitse sporthistoricus en onderzoeker van de Berlijnse Humboldt-universiteit) in het geschiedenisprogramma "Andere Tijden" op basis van Stasi-documenten dat de Oost-Duitse schaatsster Enke in 1984 geprepareerd was met doping .
Enke heeft drie periodes aan de top van de Adelskalender gestaan: eerst van 8 december 1983 tot 15 januari 1984 (38 dagen), een tweede keer van 28 januari tot 23 maart 1984 (55 dagen) en een derde keer van 21 maart 1986 tot 23 februari 1988 (704 dagen). In totaal heeft Enke 797 dagen aan de top van de Adelskalender gestaan.
Hieronder staan de persoonlijke records (PR's) waarmee Enke aan de top van de Adelskalender kwam en de PR's die zij had staan toen zij van de eerste plek verdreven werd. Tevens zijn de gegevens weergegeven van de schaatssters die voor en na haar aan de top van de lijst stonden.

Het Kanaal Dessel-Kwaadmechelen is een 15,7 km lang kanaal in België. Het verbindt het kanalenkruispunt te Dessel met het Albertkanaal te Kwaadmechelen. Het is een van de zeven Kempische kanalen tussen de Maas en de Schelde. 
Bij de voltooiing in 1858 maakte het deel uit van het Aftakkingskanaal naar Hasselt. Het heeft een gabariet van 2000 ton, bevat geen enkele sluis en heeft 1 bocht nabij de aansluiting met het Albertkanaal. Te Dessel geeft het aansluiting met de Kempische kanalen: Kanaal Bocholt-Herentals en Kanaal Dessel-Turnhout-Schoten

De internationale luchthaven van Los Angeles (Engels: "Los Angeles International Airport") is de grootste luchthaven in de agglomeratie Los Angeles. De afkorting voor het vliegveld is LAX, vroeger simpelweg LA. Toen men overstapte op afkortingen van drie letters moest er een derde letter worden toegevoegd. Aangezien er geen duidelijke letter voorhanden was, koos men voor de X.
LAX is sinds 1928 in gebruik als vliegveld. Tijdens de Tweede Wereldoorlog werd het vliegveld vrijwel alleen gebruikt door het leger. Commerciële vluchten vonden plaats vanaf december 1946. Het huidige terminalcomplex is gebouwd in 1961 en in de begin jaren 1980 werd er onderscheid gemaakt tussen binnen- en buitenlandse terminals. Ook werd het wegennet uitgebreid met o.a. een dubbeldeksweg waarbij de onderste weg gebruikt wordt voor aankomende passagiers en de bovenste voor de vertrekkende.
Het vliegveld ligt ongeveer 24 km ten zuidwesten van Los Angeles en heeft 8 terminals. Kenmerkend voor het vliegveld is sinds 1961 de "Theme Building", met daarin het "Encounter Restaurant", dat met zijn witte bogen meteen de aandacht trekt.
In 2010 werden 58.915.100 passagiers verwerkt op LAX, hiermee staat LAX op de zesde plaats van druk bezochte luchthavens ter wereld. Het vliegveld is tevens een belangrijke hub voor United Airlines en Alaska Airlines. American Airlines, Southwest Airlines en Allegiant Air maken ook intensief gebruik van LAX . LAX fungeert tevens als internationale gateway voor Delta Air Lines.
LAX is de drukste luchthaven van Californië, gevolgd door San Francisco International Airport (SFO).
KLM vliegt rechtstreeks op LAX. De vluchten, vaak uitgevoerd met een Boeing 747-400 Mixed Configuration, komen aan op de Tom Bradley International Terminal. Deze vluchten worden ook uitgevoerd onder Code sharing met Delta Air Lines.
Terminal 1 heeft 15 gates: 1-3, 4A, 4B en 5-14. Terminal 1 is gebouwd in 1984 en is qua aantal gates de grootste terminal.
Terminal 2 heeft 11 gates: 21, 21B, 22, 22B, 23, 24, 24B en 25-28. Terminal 2 is gebouwd in 1962 en is van oorsprong de internationale terminal, in 1984 is deze terminal geheel verbouwd. Terminal 2 is voorzien van douane- en grensbewakingsfaciliteiten om internationale passagiers te kunnen verwerken.
Terminal 3 heeft 12 gates: 30, 31A, 31B, 32, 33A, 33B, 34-36, 37A, 37B en 38. Terminal 3 werd geopend in 1961.
Terminal 4 heeft 14 gates: 40, 41, 42A, 42B, 43-45, 46A, 46B, 47A, 47B, 48A, 48B en 49B. Terminal 4 is gebouwd in 1961 en is in 2001 voor een bedrag van 400 miljoen dollar volledig gerenoveerd. Dit om zowel de functionaliteit als het uiterlijk van de terminal te verbeteren. Ook is er een douanefaciliteit geopend, zodat internationale vluchten van American Airlines verwerkt kunnen worden.
Terminal 5 heeft 14 gates: 50B, 51A, 51B, 52A, 52B, 53A, 53B, 54A, 54B, 55A, 56, 57, 58A en 59. Terminal 5 is gemoderniseerd tussen 1986 en 1988. Deze terminal heeft de bijnaam 'Delta's Oasis at LAX', vanwege de slogan 'Take Five at LAX' die Delta Airlines vroeger gebruikte. Zeer veel vluchten van Delta Airlines werden in het verleden uitgevoerd vanaf terminal 5. Tegenwoordig worden veel gates niet meer gebruikt vanwege de economische crisis en het gereduceerde vluchtschema van Delta Airlines.
Terminal 6 heeft 14 gates: 60, 61, 62, 62A, 63-66, 67A, 67B, 68A, 68B, 69A en 69B. Er zijn vrijwel geen wijzigingen aangebracht aan deze terminal sinds de opening in 1961. Wel zijn er in 1979 enkele nieuwe gates toegevoegd.
Terminal 7 heeft 11 gates: 70A, 70B, 71A, 71B, 72-74, 75A, 75B, 76 en 77. Deze terminal werd geopend in 1962. Deze terminal is een 'thuishaven' van United Airlines. Deze maatschappij gebruikt LAX als een van hun belangrijkste hubs.
Terminal 8 heeft 9 gates: 80-88. Deze terminal is gerealiseerd in 1988 voor met name kleinere vliegtuigen.
De Tom Bradley International Terminal heeft 12 gates.
Deze terminal werd geopend vanwege de Olympische Zomerspelen 1984 en is vernoemd naar Tom Bradley, de eerste Afro-Amerikaanse en tevens langstzittende (20 jaar) burgemeester van Los Angeles. Deze terminal bevindt zich tussen terminal 3 en 4. In totaal doen 34 maatschappijen deze terminal aan worden en er worden 10 miljoen passagiers per jaar verwerkt.
In het vliegveld werd in 2007 de videoclip van het nummer "Makes Me Wonder" van Maroon 5 opgenomen. Het gebeurde in gate M5 (Maroon 5).




Faillissementskosten zijn de kosten die gemaakt worden voor het afwikkelen van een faillissement. Ze worden ook wel "boedelschuld(en)" genoemd.
Men onderscheidt de "algemene" en de "bijzondere" faillissementskosten. "Bijzondere" faillissementskosten hebben betrekking op een specifieke bate. Te denken valt bijvoorbeeld aan deurwaarderskosten die de curator moet maken om de houder van een aan de boedel toebehorende zaak tot afgifte te bewegen. 
Onder de algemene faillissementskosten vallen alle afwikkelingskosten die betrekking hebben op de boedel als geheel. Zo wordt het salaris van de curator gerekend tot de algemene faillissementskosten.
Het onderscheid tussen bijzondere en algemene faillissementskosten is van belang bij de bepaling van het omslagpercentage.

De Game & Watch-serie was een lijn die bestond uit 59 handzame, draagbare elektronische lcd-spellen oorspronkelijk ontworpen door Gunpei Yokoi en gefabriceerd door Nintendo van 1980 tot 1991. Zij bevatten elk slechts één enkel spel dat op het lcd-scherm kon worden gespeeld naast een klok en alarmwekker.
Enkele van de beschikbare titels in de "Game & Watch"-serie waren onder andere "Mickey Mouse", "Balloon Fight" en meerdere "Nintendo" successen waaronder "Donkey Kong", "The Legend Of Zelda" en "Mario Brothers". Het aangekondigde spel "Tetris Jr." is echter nooit uitgebracht.
De spelconsoles uit de "Game & Watch"-serie waren kleine draagbare apparaten met een vrij simplistische knoppenlay-out. De meeste apparaten beschikten over één grote besturingsknop bestaande uit omhoog, omlaag, links en rechts aan de linkerzijde en gewoonlijk één, en in sommige gevallen twee, knoppen aan de rechterzijde. In de rechterbovenhoek van het apparaat bevonden zich drie knoppen voor het alarm, de tijd en het spel. Sommige modellen hadden de beschikking over een extra, vierde, knop voor 'Spel 2'. Meestal om hetzelfde spel te spelen met een hogere moeilijkheidsgraad. Er werden verschillende modellen vervaardigd waarbij sommige apparaten uit twee scharnierende schermen bestonden.
Nintendo's "Game & Watch"-serie werd uiteindelijk opgevolgd door draagbare spelsystemen zoals de Nintendo Game Boy. Het grote nadeel van de "Game & Watch"-serie was dat elk apparaat slechts één spel kon spelen doordat het lcd-scherm was voorbedrukt met beelden die voor het desbetreffende spel noodzakelijk waren. De "Game Boy" en andere draagbare opvolgers waren in staat vele verschillende spellen (middels uitwisselbare spelcartridges) te spelen, en maakten eveneens gebruik van een meer flexibel en verfijnd "dot matrix"-scherm en boden een betere geluidskwaliteit.
De "Game & Watch"-serie maakten handzame lcd-spellen enorm populair. Vele andere speelgoedfabrikanten volgden met rasse schreden de voetstappen die door het succes van de "Game & Watch"-serie waren achtergelaten, waaronder Tiger Electronics met hun op Star Wars gethematiseerde spellen. Maar ook Bandai, Casio, Gakken en Mattel begaven zich op de markt van elektronische lcd-spellen.
De spellen uit de "Game & Watch"-serie werden gewilde verzamelobjecten onder andere door de opkomst van verzamelwebsites aan het eind van de 20e eeuw en begin van deze eeuw. De "Game & Watch" handzame spelcomputers zijn één van de meest gewilde verzamelobjecten in zijn soort.
Vele verzamelaars hebben tevens ontdekt dat Nintendo's "Game & Watch"-serie in verschillende landen onder andere merknamen werden uitgegeven, met als resultaat dat er vele verschillende verpakkingsdozen bestaan voor één en hetzelfde spel. Deze zijn een zeldzaamheid geworden en mede daardoor ook gewilde verzamelobjecten.
Een typisch "Game & Watch"-spel had een horizontale oriëntatie, met actieknoppen aan beide zijden van het scherm. Terwijl de originele "Game Boy" en "Game Boy Color" verticaal georiënteerd waren (met het besturingsmechanisme en de knoppen onder het scherm), was de originele "Game Boy Advance" horizontaal georiënteerd. En dus, kon de horizontale oriëntatie van de "GBA" worden gezien als verwijzing naar de horizontaal georiënteerde, eenschermige "Game & Watch"-spellen. Nintendo viel opnieuw terug op het horizontale ontwerp met introductie van de "Game Boy Micro.
Zoals eerder opgemerkt, gebruikten vele spellen uit de "Game & Watch"-serie een dubbel scherm. Dit ontwerp leeft voort met de "Nintendo DS". Niet alleen is het gebruik van de dubbele schermen een herinnering aan de "Game & Watch"-serie, ook het gebruikte klapmechanisme herinnert hieraan.
De spellen uit de "Game & Watch"-serie kregen een nieuwe kans op succes met de introductie van de "Game & Watch Gallery" voor de "Game Boy Color" en "Game Boy Advance". Zij bestaan uit de originele spelconversies, naast nieuwe en gemoderniseerde versies.
Een overzicht van "Game & Watch"-spellen gerubriceerd op formaattype, modelnummer en introductiedatum (indien bekend).

Majakovskaja (Russisch: Маяковская) is een station van de metro van Sint-Petersburg. Het station maakt deel uit van de Nevsko-Vasileostrovskaja-lijn en werd geopend op 3 november 1967. Het metrostation bevindt zich onder de kruising van de Nevski Prospekt en de Oelitsa Majakovskogo (waarnaar het station genoemd is), nabij de Plosjtsjad Vosstanija (Plein van de Opstand) en het Moskovski-spoorwegstation. Station Majakovskaja vormt een overstapcomplex met het aangrenzende station Plosjtsjad Vosstanieja op de Kirovsko-Vyborgskaja-lijn (lijn 1).
Het station ligt 51 meter onder de oppervlakte en is van het bouwtype "horizontale lift". Dit type stations beschikt over een centrale perronhal die door middel van automatische schuifdeuren van de sporen wordt gescheiden. De toegangshal tot het station is ingebouwd in een pand op de hoek van de Nevski Prospekt en de Oelitsa Marata. Bovenaan de roltrappen bevindt zich een beeld van Vladimir Majakovski; op de wanden van de perronhal is in mozaïek het portret van de dichter aangebracht.

Gostinyj Dvor (Russisch: Гостиный Двор) is een station van de metro van Sint-Petersburg in Rusland. Het station maakt deel uit van de Nevsko-Vasileostrovskaja-lijn en werd geopend op 3 november 1967. Het metrostation bevindt zich onder de Nevski Prospekt, nabij het 18e-eeuwse winkelcentrum Gostinyj Dvor, waarnaar het genoemd is. Station Gostinyj Dvor vormt een overstapcomplex met het aangrenzende station Nevski prospekt op de Moskovsko-Petrogradskaja-lijn (lijn 2).
Station Gostinyj Dvor ligt 56 meter onder de oppervlakte en is van het bouwtype "horizontale lift". Dit type stations beschikt over een centrale perronhal die door middel van automatische schuifdeuren van de sporen wordt gescheiden. De toegangshal tot het station is ingebouwd in het warenhuis en bevindt zich op de hoek van de Nevski Prospekt en de Sadovaja oelitsa; een tweede uitgang leidt naar het Kanal Gribojedova. Een gebrandschilderd raam in de stationshal beeldt het gewelddadig neerslaan van een demonstratie uit, die in juli 1917 plaatsvond op de plek waar zich nu het station bevindt. Gostinyj Dvor kreeg als eerste metrostation in Sint-Petersburg vier roltrappen naast elkaar.

Willem Adolph (Wim) Visser 't Hooft, tot 1917 "Willem Adolph (Wim) 't Hooft", (Haarlem, 20 september 1900 - Genève, 4 juli 1985) was een Nederlands theoloog. Hij was de eerste secretaris-generaal van de Wereldraad van Kerken.
Visser 't Hooft was lid van de familie 't Hooft en groeide op in een vrijzinnig remonstrants gezin in Haarlem. Later zou hij Nederlands-hervormd worden.
Tijdens zijn opleiding aan het Haarlems gymnasium nam hij deel aan de jongenskampen van de Nederlandsche Christen-Studenten Vereeniging (NCSV). In 1918 deed hij eindexamen.
Mede onder invloed van zijn ervaringen bij de NCSV besloot hij na zijn eindexamen theologie te gaan studeren aan de universiteit van Leiden.
Op aandrang van zijn vader, die advocaat was, studeerde hij van 1918 tot 1920 naast theologie ook rechten. Op theologisch gebied werd hij beïnvloed door de invloedrijke Zwitserse theoloog Karl Barth.
Op 18 december 1923 behaalde Visser 't Hooft het doctoraal examen theologie.
Tijdens zijn studie had hij diverse bestuursfuncties in de Nederlandsche Christen-Studenten Vereeniging (NCSV) vervuld, en was hij afgevaardigd naar conferenties in het buitenland. Daarnaast was hij voorzitter van het hulpcomité van de NCSV en betrokken bij het hulpverleningswerk van de "European Student Relief".
Deze internationale ervaring sloot goed aan bij zijn benoeming, in 1924, als secretaris van de wereldbond van de YMCA ("Young Men's Christian Associations"), een aan de NCSV verwante organisatie. Bij de YMCA werd Visser 't Hooft belast met het jongenswerk en zijn standplaats werd het YMCA hoofdkantoor in Genève.
Op 16 september 1924 trad hij in het huwelijk met Henriette Philipine Jacoba Boddaert (Leiden 1899 - Genève 1968), en nog in datzelfde jaar verhuisde hij met zijn vrouw naar Genève, waar hij de rest van zijn leven zou blijven wonen. Uit het huwelijk tussen Wim Visser 't Hooft en Henriette Boddaert werden twee zoons en een dochter geboren.
In 1925 was Visser 't Hooft lid van een delegatie naar de algemene christelijke conferentie voor christen-zijn in de praktijk te Stockholm.
In hetzelfde jaar bezocht hij de Verenigde Staten, om daar met John R. Mott voorbereidingen te treffen voor de wereldconferentie van de YMCA die in 1926 in Helsinki zou worden gehouden. John Mott was algemeen secretaris van de "World Student Christian Federation" (WSCF), en geldt als een van de pioniers van de oecumenische beweging. Tijdens de YMCA-conferentie in Helsinki, functioneerde Visser 't Hooft als persoonlijk assistent van John R. Mott.
In de VS kwam Visser 't Hooft in aanraking met de Amerikaanse, optimistische "Social Gospel"-beweging. Hij maakte deze tot onderwerp van zijn dissertatie, "The background of the social gospel in America", waarop hij op 26 oktober 1928 in Leiden promoveerde.
In 1929 kwam Visser 't Hooft voor een halve baan in dienst van de WSCF te Genève, als secretaris voor Europa en in 1932 kreeg hij in de WSCF de eerder door John R. Mott beklede functie van algemeen secretaris.
In 1933 reisde hij voor het eerst naar Azië, om de christelijke studenten daar te helpen zich te organiseren.
In 1936 werd Visser 't Hooft bevestigd als predikant van de Église Nationale Protestante te Genève.
Visser 't Hoofts geestelijke oriëntatie in de jaren dertig werd bepaald door Karl Barths stellingname tegen het nationaalsocialisme en fascisme en de analyse van J.H. Oldman, de secretaris van de International Missionary Council, die vond dat christelijke organisaties het moderne materialisme en secularisme dienden te bestrijden. In 1937 verwerkte Visser 't Hooft het resultaat van deze geestelijke oriëntatie in de publicatie "None other gods" ("Geen andere goden"), waarin volk, klasse, vitaliteit en technologie als de nieuwe goden van de Westerse wereld werden ontmaskerd.
Tijdens de Tweede Wereldoorlog wist Visser 't Hooft vanuit het neutrale Zwitserland de contacten in stand te houden tussen kerken die in de verschillende oorlogvoerende landen gevestigd waren. Hij droeg ook bij aan het geheime berichtenverkeer tussen het verzet in Nederland, Koningin Wilhelmina en de regering in ballingschap te Londen en bood hulp aan mensen die nazi-Duitsland waren ontvlucht. Hij was het eindpunt van de berichtenlijn van het ondergronds netwerk Dutch-Paris, ook wel de Zwitserse Weg genoemd, 
waarin Hebe Charlotte Kohlbrugge een belangrijke rol speelde.
In 1937 was Visser 't Hooft lid van een stuurgroep van conferentie over praktisch christendom te Oxford (""Life and Work") en bestuurslid van de conferentie over geloof en kerkorde ("Faith and Order"") te Edinburgh. Op deze conferenties werd het initiatief genomen om tot een wereldwijde oecumenische raad van kerken te komen.
In 1938 werd in Utrecht een voorlopig comité ingesteld voor de Wereldraad van Kerken "in oprichting" en Visser 't Hooft, die toen al contacten had in zowel protestantse en rooms-katholieke als in oosters-orthodoxe kring, werd hiervan de algemeen secretaris. Ten gevolge van de oorlogsomstandigheden liet de feitelijke oprichting van de Wereldraad nog 10 jaar op zich wachten. In 1948 hield de Wereldraad van Kerken zijn eerste algemene vergadering te Amsterdam en werd hij officieel opgericht. Visser 't Hooft werd de eerste secretaris-generaal van de Wereldraad van Kerken. Onder Visser 't Hoofts leiderschap werd de Wereldraad van Kerken uitgebreid met veel kerken uit ontwikkelingslanden en uit het communistische Oost-Europa. Hij behield de functie van secretaris-generaal tot zijn pensionering in 1966. Bij de vierde algemene vergadering van de Wereldraad van Kerken, in 1968 te Uppsala, werd hij tot erevoorzitter benoemd.
Visser 't Hooft schreef ongeveer 15.000 brieven en 1500 gedrukte publicaties, waaronder 15 boeken in diverse talen.
Enkele van zijn werken:
Het Visser 't Hooft Lyceum in Leiden, Leiderdorp en Rijnsburg is naar hem vernoemd evenals het "Visser 't Hooft Centrum", een oecumenisch centrum in Rotterdam geschonken door het Duitse Aktion Sühnezeichen Friedensdienste en door Visser 't Hooft op 16 november 1968 geopend.

Rybatskoje (Russisch: Рыбацкое) is een station van de metro van Sint-Petersburg. Het is het zuidoostelijke eindpunt van de Nevsko-Vasileostrovskaja-lijn en werd geopend op 28 december 1984. Station Rybatskoje bevindt zich in het zuidoosten van Sint-Petersburg en is genoemd naar de wijk waarin het ligt. Het metrostation is door voetgangertunnels verbonden met het gelijknamige spoorwegstation, waar overgestapt kan worden op treinen van het voorstadsnet.
Rybatskoje is het enige bovengrondse station van de Nevsko-Vasileostrovskaja-lijn en is volledig overdekt; het spoorwegstation bevindt zich in hetzelfde gebouw. Direct achter het station ligt het depot Nevskoje (№ 3). Van mei 2000 tot april 2001 was het gesloten voor grote renovatiewerkzaamheden.

Oboechovo (Russisch: Обухово) is een station van de metro van Sint-Petersburg. Het station maakt deel uit van de Nevsko-Vasileostrovskaja-lijn en werd geopend op 10 juli 1981. Station Oboechovo bevindt zich in het zuidoosten van Sint-Petersburg en is genoemd naar de wijk waarin het ligt. Op het naast het metrostation gelegen gelijknamige spoorwegstation kan overgestapt worden op treinen van het voorstadsnet.
Het station ligt 62 meter onder de oppervlakte en is het enige van de Nevsko-Vasileostrovskaja-lijn met een gewelfd plafond. Het toegangsgebouw van het metrostation staat aan het eind van de Oelitsa Gribakinych, naast het spoorwegstation. Aan het einde van de perronhal is het beeldhouwwerk "Van marxistische groepen tot revolutionaire actie" aangebracht; het werk is opgedragen aan een staking die in 1901 in de plaatselijke fabriek werd gehouden.


Proletarskaja (Russisch: Пролетарская) is een station van de metro van Sint-Petersburg. Het station behoort van de Nevsko-Vasileostrovskaja-lijn en werd geopend op 10 juli 1981. Het metrostation bevindt zich in het zuidoosten van Sint-Petersburg, niet ver van de oever van de Neva. De naam van het station betekent "proletariaat"; in de planningsfase werd het station "Zavod Bolsjevik" (Fabriek "De Bolsjewiek") genoemd.
Het station ligt 72 meter onder de oppervlakte en beschikt over een eilandperron met dragende zuilen. Vanwege zijn zeer diepe ligging is Proletarskaja het enige metrostation in Sint-Petersburg met twee series roltrappen. Het bovengrondse toegangsgebouw bevindt zich op de kruising van de Prospekt Oboechovskoj Oborony (Laan van het Oboechovodefensief) en de Oelitsa Tsjernova. Aan het einde van de perronhal zijn de symbolen van de Sovjet-Unie, de hamer en sikkel, afgebeeld.
Vanwege renovatiewerkzaamheden was het station meer dan een jaar gesloten tussen augustus 2005 en november 2006.

In 1961 ontstond de Commissie Standaardisering Autobusmaterieel (kortweg CSA). In deze commissie waren kopstukken van de stadsvervoerders GVB (Amsterdam), HTM (Den Haag) en RET (Rotterdam) vertegenwoordigd. In 1965 voegde ook het vervoerbedrijf GEVU uit Utrecht zich bij de commissie.
Het streven van de Commissie Standaardisering Autobusmaterieel was het ontwikkelen van een moderne stadsbus die in grote aantallen tegen een acceptabele prijs geleverd kon worden. Ook moest het nieuwe bustype uitwisselbaar zijn tussen de bij de CSA aangesloten vervoerbedrijven.
De standaardbus zorgde voor nog meer voordelen. Zo had ook werkplaatspersoneel baat bij de standaardbus. Als maar één bustype hoefde te onderhouden konden reparaties aan het materieel sneller worden uitgevoerd. Ook konden de magazijnvoorraden worden ingeperkt. Zo ontstond ook specialisme op het gebied van schadeherstel tussen vervoerbedrijven. Nog een voordeel was dat de levertijden van nieuwe bussen door de standaardisatie konden worden bekort.
Een opmerkelijk detail was dat de overheid de standaardbus ging subsidiëren. Dit zorgde ervoor dat in de jaren zeventig en de jaren tachtig meer vervoerbedrijven zich aansloten bij de CSA. Dit waren onder andere:
Opvallende uitzondering bij de stadsvervoerders was het GVA in Arnhem. In verband met de heuvelrijke omgeving vond men de standaardbus, met de motor achterin, voor Arnhem minder geschikt. Het GVA bestelde daarom met toestemming van het ministerie naast de trolleybussen zijn eigen dieselbussen.
Voordat de productie van de wijnrode stadsbus zou aanvangen bouwde carrosseriebouwer Hainje uit Heerenveen in 1966 een serie bussen die al veel kenmerken bezaten van de standaardbus. De eerste gecombineerde order was bestemd voor GVB (301-320), HTM (101-125), GVU (71-75) en RET (401-406). De voorlopers van deze bus waren de bij Hainje gebouwde okergele Leyland-Triumph-Werkspoor LWP-City voor de RET met de nummers 202-285. Later dat jaar zou de eerste èchte standaardbus worden gepresenteerd. Deze wijnrode bus had het nummer 301 en was bestemd voor het GVB Amsterdam. De bus was door Hainje gebouwd op een DAF-onderstel. De 301 viel op door zijn hoekige vormgeving en zijn technische hoogstandjes. Zo bezat de bus een volledig automatische transmissie en luchtvering en werden zwenkzwaaideuren toegepast met ook een tweede, smalle, uitstapdeur achter de achteras. Deze bus GVB 301 is bewaard gebleven als museumbus bij Stichting BRAM.
Tijdens de eerste productiejaren van de standaardbus werden door de CSA naast Hainje ook andere bedrijven ingeschakeld, namelijk Verheul en Den Oudsten. Ook werd voor het GVB (295-300) een serie bussen gebouwd op een Leyland-Triumph-Werkspoor LWP-City onderstel. Uiteindelijk zouden veruit de meeste bussen gebouwd worden door Hainje op een DAF-chassis en met een DAF-motor.
Het eerste type standaardbus (de CSA-I) zou tot en met 1983 in verschillende verschijningsvormen worden geproduceerd. De afkortingen DOL en DKDL staat hiervoor voor het type DAF-motor en de afkortingen SB200 en SB201 staan voor het type DAF-chassis.
De eerste verschijningsvorm van de DAF-standaard is alleen geleverd aan Amsterdam, Rotterdam, Den Haag en Utrecht maar in huur van het GVB Amsterdam hebben ze ook gereden bij Enhabo en CVD Nijmegen en in huur van de RET bij ZWN, BBA en FRAM. Vanaf de tweede verschijningsvorm werd ook aan het GVB Groningen geleverd en in huur van Groningen hebben ze ook gereden bij de CVD. Vanaf de vijfde verschijningsvorm werd ook aan de BBA en vanaf de zesde verschijningsvorm aan de CVD geleverd. Aan Den Haag zijn geen wagens uit de vijfde verschijningsvorm geleverd, aan Amsterdam geen wagens uit de zesde verschijningsvorm (behalve gelede bussen) en aan Groningen geen wagens uit de achtste verschijningsvorm.
Hoewel de geleverde wagens voor alle bedrijven gelijk waren, waren er toch enkele kleine uiterlijke verschillen. De Rotterdamse wagens hadden hun buitenspiegels niet op de voorste deur maar op de carrosserie en hadden extra lange spatlappen terwijl de wagens in Den Haag tot 1979 aan de instapzijde een extra lijn en richtingfilmkast bezaten, die dat jaar op verzoek van de CSA werd verwijderd. Vanaf 1968 werd bij een aantal bedrijven zelfbediening ingevoerd waarbij de voorste zitplaats aan de instapzijde een kwartslag werd gedraaid om plaats te maken voor een stempelautomaat waarbij de voorste deur gescheiden kon worden gebruikt door passagiers met en zonder plaatsbewijs. In 1985 was bij alle bedrijven de stempelautomaat weer verdwenen en werd de linker deurhelft met een stang afgesloten.
In 1981 kregen de wagens van de tweede tot en met vijfde verschijningsvorm in Groningen een metamorfose waarbij een grote filmkast werd aangebracht gelijk aan de zevende verschijningsvorm. Bij de andere bedrijven vond dit slechts plaats bij een enkele wagen na herstel van frontschade omdat Hainje alleen een front en filmkast van het nieuwste model kon leveren. Hierbij kwam het voor dat in de grote filmkast kleine films werden aangebracht en de grote filmkast werd afgeplakt omdat men nog geen grote films voorradig had.
Vanaf de vijfde verschijningsvorm werden ook wagens van Volvo en Mercedes geleverd.
In 1982 werd de tweede generatie standaardbus door Hainje gepresenteerd. Deze proefbus met het nummer 201 was bestemd voor de RET. De nieuwe bus was tomaatrood met beige en viel op door de nieuwe anti-reflex en afgeronde filmkast. De beide deurhelften van de voorste deur konden onafhankelijk van elkaar bediend worden. Het interieur en de filmkast was beige van kleur met bruine stoelen. De stoelindeling bleef gelijk aan de CSA-I behalve de breedte van de eenpersoonbankjes op de wielkast van de achterwielen aan de blinde zijde. De serieproductie van de CSA-II begon in 1983 met een grote levering aan Amsterdam. Vanaf 1984 volgden de overige bedrijven waarbij het opvallend was dat aan Nijmegen behalve één semitourwagen geen wagens geleverd zijn. Vanaf 1987 kwam de nooduitgang links achter te vervallen waarbij het achteruit geplaatste bankje kon worden omgedraaid. Voortaan kon de middelste deur als nooddeur worden gebruikt. De laatste CSA-II werd in 1988 gebouwd. De productie van deze bussen heeft korter geduurd dan de CSA-I. Door allerlei snelle technische ontwikkelingen werd er spoedig geconcentreerd op de CSA-III (ST2000) en het voortzetten van de productie van CSA-II bussen werd gestaakt.
In 1987 presenteerde Hainje de opvolger van de CSA-II. Het was een moderne rechthoekige bus die officieel de benaming "Standaardbus 2000" (ST2000) had. Omdat de vervoerbedrijven niet erg tevreden waren over de praktijkprestaties hiervan werd in 1988 het standaardisatieprincipe weer losgelaten en moesten de vervoerbedrijven hun bussen weer zelfstandig inkopen. Bij de ST2000 bleken sneller gevoelige storingen en andere technische problemen op te treden dan bij de CSA-I en -II het geval was. Desondanks werd de ST2000 toch nog een succes, nadat Duvedec in 1989 de kop van dit bustype opnieuw ontwierp. Alleen de HTM, GVG, GVU en SBM lieten het bij enkele door DAF en Volvo aangeboden bussen van dit type. Zij hadden er geen vertrouwen meer in en schaften naar eigen inzicht bussen aan.
In 1972 liet Volvo-importeur NEBIM bij Hainje een standaardbus op een Volvo B59-onderstel bouwen. Deze bus werd ter beschikking gesteld aan alle vervoerbedrijven die interesse hadden in de standaardbus van Volvo. De bus reed in latere tijd voor de HTM en Schutte uit Zwolle en werd uiteindelijk verkocht naar Zeeland en reed voor Olau Line.
Tot en met 1978 leverde Volvo CSA-I-bussen op B59-chassis; daarna werden de bussen op B10R-chassis, als opvolger van de B59 geleverd. Deze bussen hadden ook een rechte achterkant in CSA-I-vorm, doch ze zijn ook als CSA-II geleverd.
Uiteindelijk schaften de vervoerbedrijven Enhabo, Schutte Tours, de SBM en de TET uitsluitend Volvo-Hainje bussen aan. Bij de bussen van Enhabo ontbrak de achterste uitstap en werd de middelste uitstap breder uitgevoerd. Volvo's kwamen uiteindelijk ook bij de VAD te rijden, niet alleen omdat ze Schutte overgenomen hadden, doch ook op de stadsdienst in Almere en Zeewolde. 5 stuks Volvo B59 CSA-I-bussen reden bij de BBA, doch werden later aan SBM verhuurd en nog later aan SBM verkocht.
De Volvo's die vanaf 1979 geproduceerd werden, onderscheidden zich van de DAF-bussen door hun vierkante vlakke achterkant met koelribben in de motorluiken en een stuurwiel onder een hoek van 45°.
In 1975 werd de standaardbus ook op een Mercedes-Benz-chassis van het type O 305 gebouwd. Dit type bus werd alleen aangeschaft door het GVB Dordrecht. In tegenstelling tot de DAF- en de meeste Volvo-bussen had de Mercedes-standaardbus drie ruitenwissers en ontbrak de achteruitstap. Er is één exemplaar van deze versie bewaard gebleven.
In 1977 werd de gelede standaardbus gepresenteerd. Deze werd op een Mercedes-Benz chassis van het type O 317 met een volgwagen van Schenk GOBL8000 gebouwd. Het enige vervoerbedrijf dat dit type bus aanschafte was het GVB Amsterdam.
De motor bevond zich tussen de 1e en 2e as waardoor het aantal instaptredes 3 in plaats van 2 bedroeg. Ook deze bussen werden in de wijnrode kleur geleverd met de oranje reflectieband over de gehele lengte. Er waren 4 deuren waar de passagiers zowel mochten in- als uitstappen. Men kon de deuren na vrijgave zelf bedienen waarbij bij elke deur een stempelautomaat aanwezig was.
Twee wagens kregen echter in 1990 alsnog de nieuwe GVB-wit/blauwe huisstijl met rode deuren en een gesloten instapregime (566 en 567) waarvan de 567 uiteindelijk de gang naar de sloper tot twee maal toe wist te ontspringen en nu museumbus is bij Stichting BRAM. Twee andere exemplaren kregen de okergele Enhabo-huisstijl (568 en 569) en werden verhuurd aan dat bedrijf.
In 1984 presenteerde Hainje een midibus op Neoplan-chassis, met het uiterlijk van een standaardbus. Dit bustype zou alleen worden aangeschaft door het GVB Amsterdam maar later ook in huur bij de RET rijden.
In 1986 verscheen ook nog een midibus op een DAF-onderstel. Dit type bus werd onder andere aangeschaft door de DVM, de GADO, het GVU, het VSL en de Enhabo. Van dit type bus was ook een verlengde versie verkrijgbaar.
Hoewel de meeste standaardbussen wijnrood of tomaatrood waren, behielden enkele vervoerbedrijven toch hun eigen kleur, zoals de bussen van de Enhabo (okergeel), GVB Dordrecht (oranje), Schutte Tours Zwolle (blauw), TET (rood) en de Zuidooster.
In de jaren negentig begonnen ook andere vervoerders hun standaardbussen in hun eigen huisstijl te schilderen, zoals de BBA, het GVB Amsterdam en het GVU. Ook verschenen er bussen in thema- of reclame-uitvoering.
De CSA-stadsbussen hadden een topsnelheid van ruim 60 km/h, een snelheid die in een stadsdienst zelden wordt gehaald, en dus ruim toereikend is. Maar er zijn bij diverse bedrijven exemplaren van CSA-II bussen geweest die de 80 km/h of hoger wel haalden. Deze bussen hadden een ander differentieel waardoor dit mogelijk was. De bussen met een vergroot differentieel waren meestal tourbussen en stadsbussen die ook buiten de stadsgrens reden. Een aantal van deze tourbussen kenmerkte zich door het ontbreken van de middendeur. Ook hadden deze bussen twee rijen dubbele stoelen. Zo had het GVB Amsterdam van dit type bus de CSA-II 344 en 345 en de HTM de 446, 447 en 497, de RET de CSA-I 497-499, 723 en 724, CSA-II 319 en 320, het GVG CSA-I 61-63, het GEVU de CSA-I 390 en de CVD de 559.
Met de komst van nieuwere stadsbussen in de jaren negentig, die snelheden haalde van boven de 80 km/h, werden in o.a. Amsterdam de oude CSA's voorzien van stickers die automobilisten erop moesten attenderen dat deze bussen maximaal 60 km/h konden rijden.
Met enkele CSA-stadsbussen werden ook proeven genomen met het rijden op aardgas en lpg. Zo werden in de jaren zeventig enkele bussen van GVB Amsterdam (110, 163-169) verbouwd tot gasbussen. Later verbouwden ook andere busmaatschappijen enkele CSA's tot gasbus. Zo verbouwden de HTM, GVG en de RET in de jaren tachtig enkele CSA-II's tot gasbussen. De HTM-bussen (500, 501 en 504) bevielen in de praktijk niet en gingen in 1992 naar het GVB Amsterdam als 460-462. Van dit bedrijf verkreeg de HTM de 355-357 die vernummerd werden in 512-514. Naast enkele gasbussen heeft er ook nog een zogenaamde Cumulo-bus bestaan, de HTM 1-613. Deze bus bestaat nog steeds en rijdt sinds 1990 bij Rotterdam Airport.
Van de eerste en tweede verschijningsvorm hebben in Amsterdam de 301, 306 (vernummerd in 506), 313, 13 en 17 bijna 18 jaar dienstgedaan, tot 1984 en 1989. De laatste wagens uit de eerste verschijningsvorm deden nog tot medio 1985 dienst bij de Enhabo (Enhabo-serie 200-217 ex-GVB 510-527). In Den Haag en Rotterdam verdwenen ze al in 1983 en 1988. In Utrecht hebben enkele wagens uit de vierde en vijfde verschijningsvorm ook bijna 18 jaar dienstgedaan.
De laatste bussen van het type CSA-I werden door de meeste vervoerders tussen 1996 en 1998 buiten dienst gesteld. Enkele vervoerders, zoals het GVB Amsterdam en Novio reden nog tot 2000 met dit type bus. De BBA reed ermee tot 2001, de laatste twee gingen pas begin 2003 definitief buiten dienst. De laatste CSA-I bussen reden tot begin 2003 bij de BBA in 's-Hertogenbosch. Uit de serie 222-251 betrof dit bussen 248 en 250. In hetzelfde jaar gingen ook de laatste CSA-II bussen bij Hermes, Arriva en de eerste bussen 262-264 en 268 van de BBA buiten dienst.
Een half jaar na de buitendienststelling van de laatste CSA-I in Amsterdam waren het GVB Amsterdam en de HTM de eerste vervoerbedrijven die hun laatste CSA-II's afvoerden. De jaren daarna begonnen andere vervoerders dit type bus ook buiten dienst te stellen. De BBA en het GVU hebben het langste met deze bussen gereden. In Utrecht verdwenen deze bussen pas in 2004 uit de reizigersdienst. Het GVU hield sindsdien nog enkele bussen achter de hand voor het besloten vervoer. De 42 behoorde nog enkele jaren daarna als allerlaatste CSA-II tot het wagenpark.
BBA (thans Arriva) was de laatste vervoerder die gebruik maakte van de CSA-II bussen. De bussen 101 en 103 waren tot april 2007 in dienst. De overige: 102, 111 en 293, reden nog tot medio oktober 2007 in Tilburg. Zij zijn in 2007 vervangen. Daarmee is de 293 een van de oudste lijnbussen van Nederland geworden met 21 dienstjaren achter de rug. Voorts is er na 41 jaar een einde gekomen aan tijdperk van de CSA-bussen.
Veel CSA-II's hielden het relatief lang uit, sommige exemplaren bleven twintig jaar in dienst. Dit waren onder andere de BBA 101, 102, 270, 271, 272, 274, 279, 280, 281, 293, 297, Hermes 1843 en de GVU 4, 15 en 33. Bijzonder was dat in 2003 veel CSA-II's een tweede leven op de lijndienst kregen toen Arriva de concessie in het DAV-gebied verwierf. Zo gebruikte Arriva CSA-II's die van het GVB Amsterdam, het GVG, Hermes en de HTM waren geweest.
Niet alle CSA-bussen waren een lang leven beschoren. Zo werden bij het GVB Amsterdam de Leyland-Panthers al na 10 jaar dienst afgevoerd en 34 exemplaren uit de CSA-II serie 253-343 al na negen à tien dienstjaren (1993). Ook van de CSA-I serie 170-209 stond de reeks 170-190 (bouwjaar 1981), met uitzondering van de 178 al medio 1992 opgelegd. Ook HTM voerde een aantal bussen op relatief jonge leeftijd af, zoals een deel van de bussen uit de series 101-125 (1966/1967), 126-150 (1967) en 381-400 (1981) en het GVU deed dit met een deel van de serie 350-381.
Van de bussen van het type CSA-I zijn de meeste exemplaren gesloopt. Pas vanaf halverwege de jaren tachtig begon er handel in afgedankte bussen te ontstaan. Zo kregen veel CSA's een tweede leven in het buitenland. Enkele bussen van het type CSA-I zijn vermoedelijk nog te vinden in Azerbeidzjan, Cuba, Marokko, Roemenië, Rusland, Suriname, Servië en Tanzania. De meeste CSA-II's zijn terechtgekomen in Albanië, Angola, Bulgarije, Cuba en op Curaçao.
Volvo B59 CSA-I bussen gingen onder meer naar Marokko, Volvo B10R exemplaren (bouwjaar 1980/1981) onder meer naar Portugal, waar ze tot 2008/2009 reden. Volvo B10R CSA-II gingen onder meer naar Marokko, Bosnië en Rusland. Van een Bosnisch exemplaar, oorspronkelijk afkomstig van Stadsbus Maastricht uit 1983, is bekend dat dit in 2016 nog op de lijndienst reed, hoewel dit vanwege milieu-eisen niet meer lang zal duren.
Ook zijn er redelijk wat exemplaren in Nederland een tweede leven begonnen, voornamelijk bij lijnversterkende bedrijven. Ook zijn er CSA's aan te treffen als informatieloket, camper, motorhome en als methadonbus/soepbus. Tevens reden er in Safaripark Beekse Bergen bij Tilburg verschillende bussen rond.
Enkele CSA's zijn een tweede leven begonnen bij diverse busmusea. Een beknopt overzicht:
Modellenbouwer Lion Toys heeft een schaalmodel 1:50 uitgebracht van de CSA-I in zijn oorspronkelijke uitvoering. Van dit schaalmodel zijn vele varianten op de markt gebracht in veel verschillende kleuren. Thans maakt het Tsjechische HB-model twee schaalmodellen van de CSA-I (1:43 en 1:87). Van het 1:87-model worden verschillende verschijningsvormen van de CSA-I gemaakt (waaronder de zevende verschijningsvorm met zijn vierkante koplampen).

Lijst van IJslandse schrijvers:


Lomonovskaja (Russisch: Ломоносовская) is een station van de metro van Sint-Petersburg. Het station maakt deel uit van de Nevsko-Vasileostrovskaja-lijn en werd geopend op 25 december 1970. Het metrostation bevindt zich in het zuidoosten van Sint-Petersburg, niet ver van de oever van de Neva. Station Lomonosovskaja is genoemd naar de nabijgelegen porseleinfabriek, die in de Sovjettijd de naam van de Russische wetenschapper en schrijver Lomonosov kreeg. In de planningsfase werd het station aangeduid als "Ivanovskaja".
Het station ligt 65 meter onder de oppervlakte en is van het bouwtype "horizontale lift". Dit type stations beschikt over een centrale perronhal die door middel van automatische schuifdeuren van de sporen wordt gescheiden. Het toegangsgebouw bevindt zich op de kruising van de Oelitsa Baboesjkina en de Oelitsa Matjoesjenko. Aan het einde van de perronhal is een beeltenis van Michail Lomonosov in bas-reliëf aangebracht.



Jelizarovskaja (Russisch: Елизаровская) is een station van de metro van Sint-Petersburg. Het station maakt deel uit van de Nevsko-Vasileostrovskaja-lijn en werd geopend op 25 december 1970. Station Jelizarovskaja ligt in het zuidoosten van Sint-Petersburg, niet ver van de oever van de Neva. In de planningsfase werd het station "Prospekt Jelizarova" genoemd.
Het metrostation ligt 62 meter onder de oppervlakte en is van het bouwtype "horizontale lift". Dit type stations beschikt over een centrale perronhal die door middel van automatische schuifdeuren van de sporen wordt gescheiden. Het bovengrondse toegangsgebouw bevindt zich op de kruising van de Prospekt Jelizarova en de Oelitsa Baboesjkina. Aan het einde van de perronhal is een reliëf met de titel "De opstand van het proletariaat" aangebracht.


Het Atlantisch orkaanseizoen 1914 duurde van 1 juni 1914 tot 30 november 1914. Het seizoen 1914 was het inactiefste seizoen sinds er vanaf halverwege de negentiende eeuw er betrouwbare waarnemingen hieromtrent voorhanden zijn. Het seizoen is een der zeer weinige seizoenen, die geen enkele orkaan heeft voortgebracht en is van deze seizoenen de recentste. Het seizoen leverde slechts één tropische storm. Opgemerkt moet worden dat men destijds nog geen beschikking had over satellieten, die niet alleen continu observaties mogelijk maken, maar ook stormen in één oogopslag in hun gehele omvang tonen. Destijds was men afhankelijk van waarnemingen van weerstations en de scheepvaart. Sommige systemen zijn moeilijk te classificeren, omdat er te weinig waarnemingen zijn. Daarom kan het zijn dat er tropische cyclonen zijn 'gemist', omdat zij een te korte levensduur hadden, of hun koers ver van de kust en de gebruikelijke scheepvaartroutes lagen. Daarom is het mogelijk, dat andere, zwakke en kortlevende tropische stormen aan de waarneming is ontsnapt.
De tropische depressie ontstond op 15 september boven de Bahama's en promoveerde dezelfde dag nog tot tropische storm. De tropische storm trok naar het noordwesten en won aan kracht. Op 17 september landde de storm met windsnelheden tot 110 km/uur in Georgia, nabij de grens met Florida. De storm draaide naar het westzuidwesten en trok boven land verder net ten noorden van de kust met de Golf van Mexico naar het westen. Op 18 september degradeerde de storm boven Louisiana tot tropische depressie en zij loste de volgende dag op boven het uiterste westen van Texas.

Het Atlantisch orkaanseizoen 1995 duurde van 1 juni 1995 tot 30 november 1995. Samen met het seizoen 1887 en het seizoen 2010 was 1995 het op twee na actiefste seizoen. Alleen het seizoen 1933 en het seizoen 2005 waren actiever. Het seizoen 1995 was dus een hyperactief seizoen. Het was ook het actiefste seizoen in 62 jaar.
Het seizoen 1995 bracht ook op twee seizoenen na de meeste orkanen voort achter seizoen 1969 en seizoen 2005. Het seizoen bracht 21 tropische cyclonen voort, van deze 21 werden er 19 gepromoveerd tot tropische storm en kregen een naam. Van deze 19 tropische stormen promoveerden er 11 tot orkaan. Van de 11 orkanen werden er 5 een majeure orkaan, dat wil zeggen een orkaan van de derde categorie en hoger.
Op 28 mei trok een tropische onweersstoring over de Bovenwindse Eilanden de Caraïbische Zee binnen. Deze ging gepaard met een cyclonale circulatie in de middelste lagen van de atmosfeer. De convectie organiseerde zich zodanig, als het systeem westwaarts trok, dat op 2 juni er sprake was van een depressie, die op 3 juni, gelegen 420 km ten oosten van Belize aan alle criteria voldeed, om door te gaan als tropische depressie 1. De depressie trok naar het noord-noordwesten en werd dezelfde dag gepromoveerd tot tropische storm Allison. Allison won snel in kracht en bereikte op 4 juni minimale orkaan status met windsnelheden van 120 km/uur en een druk van 987 mbar, aan het noordelijke uiteinde van de Straat Yucatan. Daarna zwakte de storm iets af, om later naar het noordoosten te draaien en te degraderen tot tropische storm, voor hij op 5 juni landde in Alligator Point, Florida en kort daarop nogmaals, na zeer kort weer boven de Golf van Mexico te zijn geweest in Saint Marks, Florida. De volgende dag degradeerde Allison tot tropische depressie boven Georgia en een paar uur later werd Allison een extra-tropische storm, toen hij samenvloeide met een warmtefront. De extra-tropische Allisson bracht stormachtige winden over de gehele Amerikaanse oostkust en verdween op 11 juni boven West-Groenland benoorden de poolcirkel. Allison eiste 3 mensenlevens en veroorzaakte $2.000.000,- aan schade.
Tropische depressie 2 kwam op 6 juli voort uit een zwak, frontaal lagedrukgebied, dat de dag daarvoor halverwege Bermuda en South Carolina was ontstaan en wiens fronten waren vervaagd; de bewolking en buien waren door de convectie van de fronten losgekomen en lagen nu rong het centrum. Tropische depressie 2 kwam niet veel van haar plaats en werd door stroming in de atmosfeer gehinderd in het verder organiseren van de convectie. Toen de depressie naar het noordnoordoosten bewoog, werd de stroming minder en promoveerde tropische depressie 2 tot tropische storm Barry op 7 juli en bereikte toen ook zijn hoogtepunt met windsnelheden van 110 km/uur en een minimale druk van 998 mbar. Daarna kwam Barry boven koeler water en begon steeds minder convectie te vertonen en verzwakte, hoewel de druk in zijn kern daalde. Toch behield Barry zijn warme kern en daarmee tropische status, tot hij landde in het oosten van Nova Scotia op 9 juli. Echter spoedig daarna verloor hij zijn tropische kenmerken.
Op 5 juli vertrok een Afrikaanse onweersstoring naar het westen, die spoedig circulatie in de lagere delen van de atmosfeer vertoonde. Het duurde tot 12 juli, voordat er ten oosten van de Bovenwindse Eilanden sprake was tropische depressie 3. Tropische depressie 3 trok naar het noordwesten en hoewel er een sterke westelijke stroming in de atmosfeer stond, promoveerde zij toch op 14 juli tot tropische storm Chantal. Chantal bedreigde de zuidoostelijke Bahama's, maar draaide op 16 en 17 juli naar het noorden. Toen bereikte Chantal haar hoogtepunt met windsnelheden tot 110 km/uur en een minimale druk van 991 mbar op 17 juli. Zij passeerde ver ten westen Bermuda en trok weg naar het noordoosten. Op 20 juli verloor zij ten westen van Ierland haar tropische kenmerken.
In een stationair gelegen trog van lage druk ontwikkelde zich op 27 juli een cyclonale circulatie aan de grond. De satellietbeelden toonden geen tekenen van organisatie van de aanwezige buien, maar toen aanwijzingen evident werden, dat de uitstoot van het systeem zich ontwikkelde, werd het systeem gepromoveerd tot tropische depressie 4 op 28 juli op 550 km ten zuidoosten van New Orleans. Tropische depressie 4 trok naar het west-noordwesten, aanvankelijk zonder enige verandering in intensiteit. Op 30 juli, op 110 km van de Texaanse kust, zakte de druk naar 999 mbar en de windsnelheid nam toe tot 75 km/uur, zodat de depressie promoveerde tot tropische storm Dean. Dean lande een paar uur later op 31 juli nabij Freeport, Texas. Daarna degradeerde Dean snel tot tropische depressie. Boven Texas bleef Dean 36 uur stationair liggen, waardoor hij veel regenval bracht, voordat hij op 3 augustus door een front werd opgenomen. Dean eiste geen slachtoffers, maar de schade als gevolg van de zware regenval bedroeg $500.000,-
Op 22 juli trok een omvangrijke tropische onweersstoring van de Afrikaanse kust westwaarts. Het systeem bezat 2 cyclonale kernen: één in het noordwesten, de ander in het zuidoosten. Om beide centra organiseerde zich convectie, maar omdat de circulatie niet gesloten was, was er nog geen sprake van een tropische depressie of storm, hoewel het systeem stormachtige winden genereerde. De ontwikkeling werd gedwarsboomd door een lagedrukgebied op grote hoogte boven Florida, die een sterke zuidwestelijke stroming gaf boven het systeem en het mee zou voeren over de Bahama's en over het midden van Florida. De tropische onweersstoring brak nu in tweeën; de noordoostelijke kern zou orkaan Erin worden en trok naar het noordwesten en de zuidelijke kern trok verder westwaarts en werd tropische depressie 6. Een verkenningsvliegtuig, een zogenaamde hurricane hunter, trof op 31 juli het systeem aan met volledige tropische kenmerken en windsnelheden tot 75 km/uur. Daarmee werd het systeem meteen gepromoveerd tot de tropische storm Erin.
Toen de stroming in de atmosfeer afnam, won Erin gestaag aan kracht, terwijl hij door de Bahama's trok. Later op 31 juli werd Erin een orkaan nabij Rum Cay in de Bahama's. Op 2 augustus landde Erin nabij Vero Beach, Florida. In het noordoostelijke kwadrant werden windsnelheden gemeten tot 158 km/uur, een orkaan van de tweede categorie. Boven het schiereiland verzwakte Erin tot tropische storm en kwam op 3 augustus weer boven de Golf van Mexico. Daar bereikte Erin opnieuw orkaankracht en landde dezelfde dag voor de tweede keer in het uiterste noordwesten van Florida nabij Pensacola Beach. Boven Mississippi werd Erin een tropische storm en daarna een tropische depressie op 4 augustus en draaide bij naar het noorden en noordoosten, en werd ten slotte boven West Virginia op 6 augustus door een front opgenomen. Erin verdronk 6 mensen in de Golf van Mexico en richtte $700.000.000,- schade aan.
De zuidelijke kern van de tropische onweersstoring, die ook Erin had voortgebracht, trok verder westwaarts door de Caraïbische Zee en over het schiereiland Yucatán en kwam zo op 4 augustus boven de Golf van Campeche terecht. Anders dan zijn broertje, dat Erin werd, was de convectie en circulatie, die de zuidelijk kern omringde veel minder uitgesproken. Pas boven de Golf van Campeche werden de omstandigheden door goede uitstoot zeer gunstig. Op 5 augustus werd het systeem tot tropische depressie 6 gepromoveerd en tropische depressie 6 was bijna een tropische storm toen zij op 6 augustus landde tussen Tampico en Tuxpan in de staat Veracruz. Tropische depressie 6 liep zich spoedig stuk op de Oostelijke Sierra Madre.
Op 6 augustus trok een tropische golf van de Afrikaanse kust westwaarts, die snel tot ontwikkeling kwam. Het systeem ontwikkelde een gesloten circulatie en op 8 augustus promoveerde het systeem tot tropische depressie 7 op 720 km ten west-zuidwesten van de archipel Kaapverdië. Tropische depressie 7 trok naar het west-noordwesten en promoveerde dezelfde dag tot tropische storm Felix. Felix werd op 11 augustus een orkaan op ongeveer 900 km ten oostnoordoosten van de Bovenwindse Eilanden. Daarna nam Felix snel in kracht toe; op 12 augustus bereikte hij zijn hoogtepunt met windsnelheden tot 222 km/uur en een druk van 929 mbar. Inmiddels was Felix afgebogen naar het noordoosten en noordnoordoosten onder invloed van een trog van lage druk boven het westen van de Atlantische Oceaan. De trog trok naar het zuiden en kwam ten zuidwesten van Felix terecht, waardoor Felix een lus maakte met de wijzers van de klok mee. Felix nam ook gestaag in kracht af, doordat zijn oogrokken zich zo hadden samengetrokken, dat een ruimere oogrok zich vormde, die de oude oogrok afsneed van vocht.
Dit proces, in het Engels "Eyewall Replacemt Cycle" genoemd, treedt vooral op nadat orkanen majeure status hebben gekregen en verzwakt de storm zolang dit proces niet is afgerond. Bovendien verschoof het hogedrukgebied op grote hoogte van Felix weg, dat tot nu toe boven Felix had gelegen en daardoor zijn uitstroom had bevorderd. Maar nu het niet meer boven Felix lag, gaf het stroming in de atmosfeer, die Felix verzwakte. Op 16 augustus passeerde Felix op 115 km van Bermuda. Hierdoor werd op Bermuda het referendum over de onafhankelijkheid uitgesteld. Dit was historisch gezien ironisch, omdat de eerste bewoners van Bermuda in 1609 opvarenden van een schip waren, dat door een orkaan schipbreuk leed; hetgeen William Shakespeare zou hebben geïnspireerd voor zijn toneelstuk "the Tempest". Felix verzwakte verder door koeler water en het aanzuigen van droge luchtmassa's en degradeerde op 20 augustus tot tropische storm. Felix werd opgepikt door de straalstroom naar het noordoosten en verloor op 22 augustus op 550 km ten oostnoordoosten van Newfoundland.
Tropische depressie 8 ontstond op 9 augustus uit een tropische onweersstoring boven het westen van de Golf van Mexico. Tropische depressie 8 trok langzaam naar het westen en werd op 10 augustus tropische storm Gabrielle op 290 km ten oosten van La Pesca in Mexico. Gabrielle won aan kracht, maar was te dichtbij haar landing om tot een orkaan te kunnen uitgroeien. Op 12 augustus landde zij op haar hoogtepunt nabij La Pesca in de staat Tamaulipas met windsnelheden van 110 km/uur en een druk van 988 mbar. Gabrielle eiste geen slachtoffers, de schade, die aan haar werd toegeschreven was niet van betekenis.
In augustus vertrokken drie tropische golven van de Afrikaanse kust, de eerste zou uiteindelijk Orkaan Iris worden, de laatste zou tot tropische storm Karen uitgroeien. De middelste was een krachtige tropische onweersstoring, die door stroming in de atmosfeer aanvankelijk niet tot ontwikkeling kwam. Toen de storing verder westwaarts trok, verminderde de stroming en boven warmer water kon de convectie zich rond het centrum organiseren en zich snel ontwikkelen. Op 22 augustus ontstond tropische depressie 9, die 6 uur later werd gepromoveerd tot tropische storm Humberto. De volgende dag werd Humberto een orkaan en bereikte op 24 augustus zijn hoogtepunt met windsnelheden tot 175 km/uur en een druk van 968 mbar, een sterke tweede categorie orkaan. Humberto werd intussen door een trog van lage druk boven de Atlantische Oceaan naar het noorden getrokken. Eerst werd Humberto verzwakt door de uitstoot van Iris. Iris en Humberto waren elkaar zo dicht genaderd, dat zij het Fujiwara-effect vertoonden. Toen Humberto noordoostwaarts trok, weg van Iris, kon Humberto kon even in kracht toenemen, maar degradeerde op 31 augustus tot tropische storm boven koeler water en werd de volgende dag door een ander lagedrukgebied opgenomen.
De tropische onweersstoring, die voorafging aan de tropische onweersstoring, die uiteindelijk orkaan Humberto zou vormen, trok op 16 augustus van de Afrikaanse kust westwaarts. Het systeem ontwikkelde gaandeweg een gesloten circulatie, maar toen die een feit was op 18 en 19 augustus, was de convectie verdwenen. Daarna kwam de convectie langzaam terug, zodat er op 22 augustus, 12 uur later dan tropische depressie 9, het systeem werd gepromoveerd tot tropische depressie 10 op ongeveer 1100 km van de Bovenwindse Eilanden (Kleine Antillen).
Zes uur later werd tropische depressie 10 gepromoveerd tot tropische storm Iris. Eerst trok Iris naar het west-noordwesten en werd snel een orkaan op 23 augustus. Door het Fujiwara-effect, dat Iris met Humberto op 24 en 25 augustus aanging, die 1350 km naar het oosten lag, koerste Iris naar het west-zuidwesten. Boven Puerto Rico lag echter een lagedrukgebied met koude kern op grote hoogte, die Iris een westelijk stroming tegen gaf, die haar koers naar het westen vertraagde, haar convectie onderdrukte en de circulatie verstoorde. Iris verzwakte hierdoor tot een tropische storm. Iris meanderde ten oosten van de Bovenwindse Eilanden, voordat op 27 augustus zij werd opgepikt door een stroming voor een trog van lage druk uit, die haar noordwaarts voerde, langs de Bovenwindse Eilanden.
De omstandigheden werden beter, de stroming verminderde en Iris herwon aan kracht; ten noorden van de Bovenwindse Eilanden werd Iris opnieuw een Orkaan. Op 30 augustus danste Iris opnieuw de Fujiwara, dit keer met Karen. Karen was niet aan Iris gewassen en werd op 3 september opgenomen door Iris. Op 1 september bereikte Iris ten zuidoosten van Bermuda haar hoogtepunt met windsnelheden van 175 km/uur en een minimale druk van 965 mbar. Daarna kreeg Iris te kampen met stroming in de atmosfeer en kouder zeewater; zij degradeerde tot tropische storm op 4 september en verloor 6 uur later haar tropische kenmerken ten zuidoosten van Newfoundland. Haar koers was inmiddels versneld naar het noordoosten en begon aan een tweede leven als extra-tropische storm. In 48 uur tijd viel haar druk terug van 99 mbar naar 957 mbar en op 7 september teisterde zij Europa met stormwinden van orkaankracht (120 km/uur).
Rond 16 augustus ontwikkelde zich een lagedrukgebied in een tropische onweersstoring boven het midden van de Caraïbische Zee. Dit systeem trok naar het noord-noordwesten en werd aanvankelijk in zijn ontwikkeling gehinderd door de Sierra Maestra, een bergketen in het zuidoosten van Cuba. Ten noordoosten van Cuba, boven de westelijke Bahama's, werden de omstandigheden gunstiger; de depressie begon haar convectie te organiseren en werd op 22 augustus, 6 uur later dan tropische depressie 10 en 18 uur later dan tropische depressie 9, gepromoveerd tot tropische depressie 11. Tropische depressie 11 won gestaag aan kracht en trok naar de kust van Florida en promoveerde op 23 augustus tot tropische storm Jerry. Jerry landde dezelfde dag nabij Jupiter, Florida als zeer zwakke tropische storm. Jerry trok het schiereiland over en degradeerde op 24 augustus tot tropische depressie. Jerry kwam boven het uiterste noordoosten van de Golf van Mexico terecht en draaide nu naar het noorden, om opnieuw op 25 augustus in Florida te landen. Jerry bewoog zeer langzaam boven Georgia en South Carolina en vloeide samen met een trog op 28 augustus, waarna het zeer moeilijk, zo niet onmogelijk werd zij van elkaar te ongescheiden. Jerry veroorzaakte overstromingen en zes mensen kwamen daarbij om het leven. De schade die aan Jerry werd toegeschreven bedroeg ongeveer $26.500.000,-
De tropische onweersstoring, die op 23 augustus van de Afrikaanse kust westwaarts trok, waaruit Karen zou voortkomen, was de laatste uit de reeks, die ook Iris en Humberto had voortgebracht. Op 24 augustus organiseerde deze storing zich tot tropische depressie 12 ten zuidwesten van Kaapverdië. Haar ontwikkeling werd gehinderd door Humberto, die 1600 km naar het west-noordwesten lag en Iris, die -op dat moment een tropische storm- op 2300 naar het westen lag. Tropische depressie 12 trok naar het west-noordwesten en werd op 28 augustus gepromoveerd tot tropische storm Karen. Nu liep Humberto steeds verder van Karen weg, maar Karen koerste naar het westen richting Iris, die boven het westen van de Atlantische Oceaan treuzelde en daardoor zorgde de uitstoot van Iris voor een noordelijke stroming boven Karen, die Karen verzwakte. Karen onderging door Iris het Fujiwara-effect en haar convectie raakte gedesorganiseerd daar de veel grotere Iris. Karen degradeerde tot tropische depressie op 2 september en werd de volgende dag door Iris opgenomen.
Op 26 augustus ontwikkelde in een tropische golf met laaghangende bewolking, halverwege de Afrikaanse kust en Kaapverdië, een oppervlakkige circulatie. Het systeem ontwikkelde zich snel tot tropische depressie 13 op 27 augustus nabij Kaapverdië, en daarmee was tropische depressie 13 en Luis, die uit haar voortkwam een cycloon van het Kaapverdische type. Tropische depressie 13 trok verder westwaarts en promoveerde op 29 augustus tot tropische storm Luis. Ten tijde van zijn ontwikkeling, waren er ten westen en noordwesten 3 andere tropische cyclonen actief: Humberto, Iris en Karen. Daardoor ondervond Luis aanvankelijk veel stroming en daardoor varieerde zijn intensiteit. Toen de stroming verdween op 30 augustus verscheen er een oog en werd Luis snel een orkaan. Luis won snel aan kracht, draaide bij naar het west-noordwesten en op 3 september bereikte hij de vierde categorie op ruim 1000 km van de Bovenwindse Eilanden.
Toen Luis de Bovenwindse Eilanden bereikte, boog hij af naar het noordwesten. Luis bereikte zijn hoogtepunt, vlak voordat hij de Bovenwindse Eilanden bereikte, met windsnelheden van 222 km/uur en een minimale druk van 942 mbar. Veel eilanden werden door Luis getroffen. De orkaan landde op 5 september op het eiland Barbuda, echter de eilanden Antigua, Saint-Barthélemy, Anguilla en Sint Maarten werden nog zwaarder getroffen, omdat de zuidelijke oogrok over deze vier eilanden trok met windsnelheden tot 215 km/uur. Bovendien was Luis een omvangrijke orkaan, de oogrok was 90 km dik op het moment toen hij over de Bovenwindse Eilanden trok; dat betekende ook dat het stormveld zo groot was dat ook Nevis, Saint Kitts, Sint Eustatius en de noordelijke Britse Maagdeneilanden te maken kregen met orkaanwinden.
Luis trok verder noordwestwaarts, draaide bij naar het noorden, passeerde als orkaan van de tweede categorie op 9 september Bermuda op 300 km ten westen van het eiland, waar Luis nog tropische stormwinden veroorzaakte. Luis landde op 11 september in Newfoundland nog steeds als orkaan, voordat hij later die dag zijn tropische kenmerken verloor. Luis veroorzaakte grote schade op de Bovenwindse Eilanden; op Sint-Maarten bracht Luis 170 mm regen en vernietigde 60% van alle woningen, hetgeen resulteerde in een schade van $1,8 miljard op Sint-Maarten alleen al. Op Sint-Maarten vielen 9 slachtoffers. Antigua werd op vergelijkbare wijze getroffen, zij het met minder slachtoffers en een lager schadebedrag. In totaal eiste Luis 17 slachtoffers en veroorzaakte $3 à $4 miljard aan schade. In een poging de orkaan te ontlopen, kwam het schip Queen Elizabeth 2 toch in de periferie van Luis terecht en kreeg een "spookgolf" van 29 voor de boeg.
Tropische depressie 14 vormde zich op 9 september ten westen van Kaapverdië uit een tropische onweersstoring, die op 4 september als zwakke tropische golf van de Afrikaanse kust westwaarts trok. Tropische depressie 14 trok naar het noordwesten, maar door de sterke stroming in de atmosfeer werd haar convectie weggeblazen van haar centrum en op 13 september loste deze depressie op boven de Atlantische Oceaan.
Tropische depressie 15 ontwikkelde zich op 12 september ten oosten van de Bovenwindse Eilanden uit een tropische golf, die op 7 september van de Afrikaanse kust westwaarts trok en een oppervlakkige circulatie had ontwikkeld, maar geen convectie bezat. Daarna ging het echter snel; zes uur later, op 13 september promoveerde tropische depressie 15 tot tropische storm Marilyn en een etmaal later tot orkaan Marilyn. Marilyn trok naar het west-noordwesten en trok als orkaan van de eerste categorie op 14 september op 80 km ten noorden van Barbados, ten noorden van Martinique en ten zuidwesten van Guadeloupe passeerde en over Dominica trok. Op 15 september bereikte Marilyn, die inmiddels een sterke tweede categorie orkaan was geworden, de Amerikaanse Maagdeneilanden. De oostelijke oogrok, het gedeelte van de orkaan met de snelste winden tot 176 km/uur trokken over Saint Thomas. Op 16 september bereikte Marilyn haar hoogtepunt ten noorden van Puerto Rico met windsnelheden van 185 km/uur en een minimale druk van 949 mbar.
Daarna verzwakte Marilyn, die naar het noorden was gedraaid, binnen 10 uur naar een orkaan van de eerste categorie door stroming in de atmosfeer, maar ook omdat zij nu over water koerste, dat een paar dagen eerder door Luis was omgeroerd, zodat koeler water naar boven was gekomen. Dit verschijnsel, dat tropische cyclonen verzwakken, als zij in het pad van hun directe voorganger treden, is regelmatig waar te nemen. Er vond nog een korte opleving plaats; Marilyn bereikte opnieuw de tweede categorie en trok op 18 september op 270 km ten westen van Bermuda naar het noordnoordoosten. De westenwinden in de atmosfeer begonnen Marilyn van haar convectie te beroven. Op 21 september verloor Marilyn haar convectie en werd een tropische storm, de volgende dag verloor zij haar tropische kenmerken, maar de extra-tropische storm bleef nog 10 dagen over de oceaan zwerven, voordat Marilyn werd opgenomen door een front. Acht mensen lieten het leven ten gevolge van Marilyn en zij veroorzaakte een schade ter waarde van $2 miljard.
Tropische depressie 16 ontstond op 26 augustus op de Atlantische Oceaan, halfweg de Kaapverdische Eilanden en Zuid-Amerika uit een tropische onweersstoring. De depressie trok naar het westen en de omstandigheden waren niet gunstig; een trog in de hogere lagen van de atmosfeer veroorzaakte stroming over de zich ontwikkelde tropische cycloon. Toch promoveerde tropische depressie 16 op 27 september tot tropische storm Noel. Door deze trog werd Noel naar het noorden getrokken en ondanks dat zijn uitstoot werd belemmerd werd hij op 28 september een orkaan. De ongunstige omstandigheden hielden aan en Noel verzwakte tot een tropische storm op 30 september. Op 3 oktober namen de stromingen langzaam af, waardoor Noel gaandeweg aan kracht won. Op 5 oktober werd Noel weer een orkaan. Noel koerste naar het oosten en verzwakte; op 6 oktober degradeerde Noel tot tropische storm, die de volgende dag zijn tropische kenmerken verloor. Op 8 oktober werd de extra-tropische Noel opgenomen door een koufront.
Tropische depressie 17 ontstond uit een tropische onweersstoring, die was opgenomen in een breder lagedrukgebied op 27 september voor de kust van Belize. De volgende dagen trok tropische depressie 17 over het schiereiland Yucatán. Weer boven zee promoveerde aan de noordkust van Yucatán tot tropische storm Opal. Daarmee was Opal de eerste tropische cycloon met een naam met de letter O. Opal trok langzaam naar het westzuidwesten de Golf van Campeche binnen, waar zij op 2 oktober promoveerde tot orkaan. Door het dalen van de luchtdruk boven het midden van de Verenigde Staten kon Opal afbuigen naar het noordnoordoosten. De omstandigheden waren zeer gunstig, de temperatuur van het zeewater in de Golf van Mexico was 28°C à 29°C en boven Opal ontwikkelde zich op grote hoogte een hogedrukgebied, dat de uitstoot van Opal bespoedigde. Bovendien trok het oog van Opal zich samen tot 19 km.
Door dit alles kwam Opal op 4 oktober tot haar hoogtepunt met windsnelheden van 240 km/uur en een minimale druk van 916 mbar. Dit is de laagste druk gemeten in een orkaan, die niet de vijfde categorie bereikte. Door het samentrekken van de oogrok, ontstond er een nieuwe, wijdere oogrok, die de oude oogrok van vocht afsneed ("Eyewall Replacement Cycle"), Daardoor verzwakte Opal toen zij op 4 oktober in Pensacola, Florida landde met windsnelheden van 185 km/uur en een druk, die gestegen was tot 942 mbar. Boven land verzwakte Opal snel; op 5 oktober werd boven het zuiden van Alabama tot tropische storm en zes uur later boven Tennessee tot tropische depressie. Weer zes uur later had Opal haar tropische kenmerken boven het dal van de Ohio. De extra-tropische overblijfselen van Opal trokken naar het zuidwesten van Québec. Opal eiste 19 mensenlevens in Mexico, 31 mensenlevens in Guatemala en 9 in de Verenigde Staten. De schade in de Verenigde Staten bedroeg $3 miljard. In het gebied van de Golf van Campeche ontstond 10 dagen later Roxanne, wier schade lastig te onderscheiden was van die van Opal. Schade van beide stormen werd begroot op $1,5 miljard.
Tropische depressie 18 ontstond op 4 oktober op 1000 km ten zuidwesten van Kaapverdië uit een tropische onweersstoring, die de dag daarvoor van de Afrikaanse kust westwaarts trok. Daarmee was tropische depressie 18 en Pablo, die uit haar voortkwam een cycloon van het Kaapverdische type. Op 5 oktober promoveerde tropische depressie 18 tot tropische storm Pablo. De eerste cycloon met een naam met de letter P en samen met Peter in 2003 en Philippe in 2005 de enige drie cyclonen met die letter. Pablo trok verder westwaarts en bereikte op 6 oktober zijn hoogtepunt met windsnelheden tot 95 km/uur en een minimale druk van 994 mbar. Daarna werd Pablo gestaag verzwakt door stroming in de atmosfeer en degradeerde op 8 oktober tot tropische depressie, waarna hij dezelfde dag nog oploste op 240 km ten oostzuidoosten van Barbados.
Op 6 oktober vormde zich boven het westen van de Caraïbische Zee een oppervlakkige cyclonale circulatie. De volgende dag voegde die zich samen met een tropische onweersstoring, die van oost naar west door de Caraïbische Zee trok. Op dat moment bevond er zich op grote hoogte een trog van lage druk boven de Windward Passage en een hogedrukgebied ten westen daarvan. Deze twee systemen zorgden ervoor, dat boven het gebied waar tropische depressie 19 ontstond, de winden op grote hoogte uiteen waaiden, wat de uitstoot zeer ten goede kwam.
Op 7 oktober ontstond zo tropische depressie 19 voor de kust van Nicaragua. Deze specifieke combinatie is vaker waargenomen bij de vorming van tropische cyclonen in de Caraïbische Zee. Tropische depressie 19 trok naar het westnoordwesten en werd op 9 oktober gepromoveerd tot tropische storm Roxanne ten noorden van Honduras. Roxanne was de eerste en samen met Rita in 2005 de enige tropische cycloon met de letter R. Roxanne won snel aan kracht en bedreigde eerst Cuba, maar koerste dan op Cozumel en Quintana Roo af.
Roxanne werd sterker omdat het voorgenoemde lagedrukgebied op grote hoogte boven de Windward Passage naar het zuidzuidwesten bewoog, zodat nu ook uitstroom van die kwadranten van Roxanne, die eerst niet profiteerde van de trog, nu wel door de ontstane stromingen werden gestimuleerd. ook de koerswijziging was een gevolg van het wandelen van de trog; boven de Windward Passage ontstond nu een hogedrukgebied, dat Roxanne op een westelijke koers bracht. Op 10 oktober promoveerde Roxanne tot orkaan en de noordelijke oogrok trok dezelfde dag over Cozumel. Roxanne landde de volgende dag als orkaan van de derde categorie met windsnelheden van 185 km/uur en een druk van 958 mbar op nabij Tolum in Quintana Roo. Een paar uur eerder had zij haar laagste druk bereikt; 956 mbar bij dezelfde windsnelheid als bij landing. 
Boven het schiereiland Yucatán verzwakte Roxanne enigszins, maar bleef een orkaan. Boven de Golf van Campeche degradeerde Roxanne tot tropische storm. Er stond weinig stroming in de atmosfeer en Roxanne kon zo weer aan kracht winnen, terwijl zij langzaam naar het noordwesten trok. Op 14 oktober wordt zij opnieuw een orkaan, als op dat moment een rug van hoge druk aan haar noordflank haar terug duwt naar het zuidoosten. Aanvankelijk wint zij iets aan kracht, maar dan verzwakt zij gestaag; op 17 oktober degradeert zij tot tropische storm en op 19 oktober tot tropische depressie. Op dat moment was Roxanne weer naar het noordwesten gekoerst, als zij door een sterk koufront naar het zuidoosten richting Veracruz wordt gedreven. Voordat zij die stad bereikte, loste ze op. Roxanne eiste 14 mensenlevens en veroorzaakte veel schade in diverse Mexicaanse staten. Het gebied was tien dagen daarvoor door Opal geteisterd en het was ondoenlijk de schade, die beide stormen hadden veroorzaakt te scheiden. De schade van beide orkanen in dat gebied werd geschat op $1,5 miljard.
Een tropische onweersstoring trok vanaf 13 oktober van de Afrikaanse kust westwaarts over de Atlantische Oceaan. De onweersbuien bleven aanvankelijk ongeorganiseerd tot 20 oktober als de storing uitgroeit tot een lagedrukgebied op 630 km ten oosten van Barbados. Een paar uur later werd dit lagedrukgebied tropische depressie 20, die op 21 oktober promoveerde tot tropische storm Sebastien. Stan in 2005 en Sebastien zijn de enige twee stormen met de letter S. Door een lagedrukgebied op grote hoogte boven Puerto Rico werd Sebastien naar het noord-noordwesten gedreven. Ook ondervond Sebastien stroming in de atmosfeer, die hem in zijn ontwikkeling belemmerde. Op 23 oktober werd Sebastien meegenomen door de winden aan de oppervlakte in zuidwestelijke richting, dichter bij het lagedrukgebied, dat hem verzwakte. Sebastien degradeerde tot tropische depressie op 24 oktober, terwijl hij de Amerikaanse Maagdeneilanden naderde. Tropische depressie Sebastien landde die dag op Anguilla en loste de volgende dag op.
Tropische depressie 21 ontstond op 27 oktober uit een tropische onweersstoring en een gebied met convectie dat van de oostflank van Sebastien afkomstig was. Het lagedrukgebied op grote hoogte, dat Sebastien fataal werd, had op de vorming van tropische depressie 21 een grote invloed. Hierdoor had tropische depressie 21 en later Tanya subtropische kenmerken, zoals een kommavormige spiraal en convectie, die ver buiten het centrum was gelegen. Toch promoveerde tropische depressie 21 dezelfde dag tot tropische storm Tanya. Tanya en Tammy in 2005 zijn de enige twee tropische cyclonen met de letter T. Tanya trok naar het noordoosten onder invloed van het lagedrukgebied op grote hoogte en nam vanaf 28 oktober in kracht toe. Zij manifesteerde meer en meer convectie bij haar centrum en het wolkenpatroon werd symmetrisch, zodat de kommavorm verdween. Tanya kreeg een oog en promoveerde op 29 oktober tot orkaan. Tanya versnelde naar het oostnoordoosten door een trog op haar westflank. Op 31 oktober bereikte zij haar hoogtepunt met windsnelheden van 140 km/uur en een minimale druk van 972 mbar. Op 1 november degradeerde Tanya tot tropische storm en verloor de volgende dag haar tropische kenmerken. Tanya trok als extra-tropische storm ten noorden van de Azoren naar het noordoosten en werd op 3 november opgenomen door een groter lagedrukgebied. Op de Azoren ontwortelde Tanya bomen en vloerde lantarenpalen. De schade werd beraamd op $5 miljoen.
De lijst met namen voor 1995 was dezelfde als die van 1989, met dat verschil, dat Humberto in de plaats van Hugo was gekomen. De Lijst werd opnieuw gebruikt in 2001, met uitzondering van Luis, Opal, Marilyn en Roxanne, die van de lijst werden geschrapt en vervangen werden door Lorenzo, Michelle, Olga en Rebekah. Het seizoen 1995 was samen met de seizoenen 1955 en 2004 recordhouder van het hoogste aantal geschrapte namen. Het seizoen 2005 heeft dit overtroffen. De namen Humberto, Luis, Marilyn, Noel, Opal, Pablo, Roxanne en Tanya werden voor het eerst gebruikt.

Ingeborg Bachmann (Klagenfurt, 25 juni 1926 — Rome, 17 oktober 1973) was een Oostenrijkse schrijfster.
Bachmann, de dochter van een onderwijzer, was een vooraanstaande exponent van de Duitstalige literatuur na de Tweede Wereldoorlog. Zij studeerde in Innsbruck, Graz en Wenen tussen 1945 en 1950, waar ze zich vooral op de filosofie en psychologie toelegde. Zij doctoreerde met een proefschrift over Martin Heidegger, en ging vervolgens voor de radio werken. In 1952 las ze haar eigen gedichten voor op een bijeenkomst van de Gruppe 47: dit luidde een snelle opmars van haar carrière in. Reeds een jaar later ontving ze de prijs van de Gruppe, voor haar dichtbundel "Die gestundete Zeit" (lett. de uitgestelde tijd ofwel Tijd In Onderpand), een grimmig, pessimistisch werk, met de beroemd geworden frase: „es kommen härtere Tage“ ("er komen moeilijker dagen").
Bachmann werd een populair schrijfster van luisterspelen; vanaf 1953 leefde ze van de pen en verhuisde naar Rome. Ze gaf geregeld lezingen over haar visie op de verhouding literatuur-wereld; in 1955 doceerde ze aan Harvard, en in 1959 gaf ze een reeks lezingen in Frankfurt am Main. Ze distantieerde zich van de Oostenrijkse moderniteit en het taalexperiment van schrijvers als Peter Handke: om met het verleden, id est de Tweede Wereldoorlog, in het reine te komen, moet men niet experimenteren met taal, maar de oude, vertrouwde taal net gebruiken om het leven onder ogen te zien. In die zin sloot Bachmann nauwer aan bij de Duitse dan de Oostenrijkse traditie, alhoewel haar werk expliciete verbanden met Hugo von Hofmannsthal vertoont.
Uiteindelijk keerde Bachmann zich van elke vorm van estheticisme af, en in 1964 verscheen haar allerlaatste gedicht, met de veelzeggende titel 'Keine Delikatessen'. In dat jaar won ze de Georg-Büchner-Preis.
Voor haar luisterspel "Der gute Gott von Manhattan" ontving Bachmann de luisterspelprijs van de oorlogsblinden. In dit luisterpel heeft God een vrouw gedood, omdat ze in een absolute liefdesrelatie zat, en God vindt dit verderfelijk, want het bedreigt zijn eigen absoluutheid. Het verschil tussen liefde voor mannen en vrouwen is een recurrent thema in Bachmanns werk, alsook de patriarchale erfenis van de moderne maatschappij. In 1971 verscheen haar eerste roman, "Malina", die het eerste deel van een nooit afgewerkte trilogie, "Todesarten", moest worden. Ook dit werk, dat bekritiseerd werd omdat het te sentimenteel zou zijn, handelt over de problemen van een vrouw ten opzichte van haar twee partners. De roman werd in 1991 verfilmd, in een bewerking van Elfriede Jelinek. De andere delen van de trilogie werden nooit voltooid, omdat Bachmann in 1973 omkwam in een brand.
De lyrische Bachmann knoopt ook enigszins aan bij Rilke, tenminste voor zover haar afkerige houding van radicaal experiment haar desalniettemin naar een algemene 'waarheid' liet zoeken. Zoals Hofmannsthal schreef zij ook libretti, met name onder andere voor Hans Werner Henzes opera "Der junge Lord". Tevens verwijst ze in haar verhandelingen, maar ook in haar literaire werk, geregeld naar Ludwig Wittgenstein en Robert Musil. Zij won in 1968 de Großer Österreichischer Staatspreis.
Prof. Dr. Ingeborg Dusar (Universiteit Antwerpen) beschreef het late proza van Ingeborg Bachmann in haar doctoraal proefschrift "Choreographien der Differenz. Ingeborg Bachmanns Prosaband 'Simultan'" (1994). De schrijfster en filosofe Joke J. Hermsen wijdde een belangrijk deel van haar proefschrift "Nomadisch narcisme" (1993) aan Bachmanns werk.
Nagenoeg het volledige werk van Bachmann is in het Nederlands vertaald door vertaler Paul Beers.
"Requiem für Fanny Goldmann" (niet uitgewerkt) is deel II van "Todesarten".

Plosjtsjad Aleksandra Nevskogo (Russisch: Площадь Александра Невского) is een station van de metro van Sint-Petersburg.
Het station ligt onder het Plosjtsjad Aleksandra Nevskogo (Alexander Nevski-plein) aan de rand van het stadscentrum en is een overstapstation voor de Nevsko-Vasileostrovskaja-lijn (lijn 3) en de Pravoberezjnaja-lijn (lijn 4). Hoewel het station op beide lijnen dezelfde naam draagt - hetgeen ongebruikelijk is bij overstappunten in Russische metrosystemen - liggen de perrons op enige afstand van elkaar; de verbindingsgang tussen beide is zelfs de langste van de Petersburgse metro. Officieel wordt het overstapcomplex dan ook als twee stations beschouwd: Plosjtsjad Aleksandra Nevskogo-I (lijn 3) en Plosjtsjad Aleksandra Nevskogo-II (lijn 4).
Het station van de Nevsko-Vasileostrovskaja lijn werd geopend op 3 november 1967. Het ligt 54 meter onder de oppervlakte en is van het bouwtype "horizontale lift". Dit type stations beschikt over een centrale perronhal die door middel van automatische schuifdeuren van de sporen wordt gescheiden. De
toegangshal bevindt zich in het gebouw van het hotel "Moskva", tegenover de ingang van het Alexander Nevski-klooster. Aan het einde van de perronhal bevond zich oorspronkelijk een reliëf ter ere van Alexander Nevski. Het werk, dat vaak bespot wordt vanwege het feit dat het vijf ruiters op vier paarden toont, werd in 1985 verplaatst naar de verbindingsgang tussen de metrolijnen.
Het tweede station Plosjtsjad Aleksandra Nevskogo werd op 30 december 1985 in gebruik genomen. Het ligt 60 meter onder de oppervlakte en beschikt over een perronhal met dragende zuilen. De toegangshal van het station bevindt zich onder een huizenblok in de Tsjernoretski pereoelok, aan de rand van het Alexander Nevski-plein. Bovenaan de roltrappen is het mozaïek "De Slag op het IJs" aangebracht.

Yosuke Fukuda (福田洋介, "Fukuda Yōsuke" ; Suginami, Tokio, 19 april 1975) is een Japans componist en hoboïst.
Als klein jongetje maakte hij al muziek, omdat hij een synthesizer bespeelde. Op 11-jarige leeftijd begon hij met eerste kleine composities en arrangementen met hulp van de multimedia-mogelijkheden van zijn computer te schrijven. Op 12-jarige leeftijd arrangeerde hij werken van Claude Debussy voor synthesizer. Op de "Junior High School" werd hij vertrouwd met blaasinstrumenten en het harmonieorkest en hun muziek. Dadelijk schreef hij zijn eerste werken voor dat medium en arrangeerde werken van bekende meesters voor het harmonieorkest. 
In 1991 begon zijn research op het terrein van de synthesizer en de multimediamogelijkheden van de computer simultaan. In 1994 gradueerde hij aan de High-School en was eerst in een muziekhandel werkzaam, maar hij componeerde verder, bijzonder voor het theater, de opera, voor dans-companieën en voor het televisie. In 1999 werd hij tot president van het "Desital Wonderland, DAW Product" benoemd.

Richard Z. Kruspe (Wittenberge, 24 juni 1967) is de leadgitarist van de Duitse band Rammstein. Zijn echte voornaam is "Zven". Hij heeft een tijd lang de dubbele achternaam "Kruspe-Bernstein" gebruikt omdat hij getrouwd is geweest met de Zuid-Afrikaans-Amerikaanse "Caron Bernstein". Na hun scheiding in 2006 nam hij zijn eigen naam "Kruspe" weer aan.
Voordat hij met Rammstein zijn geld verdiende was hij verkoper. Ook speelde hij samen met Paul Landers & Christoph Schneider in de punkband 'Die Firma'. Daarnaast speelde hij ook samen met Paul Landers, Till Lindemann en Jörg E. Mielke in de band "First Arsch".
Kruspe werd geboren in Wittenberge, Oost-Duitsland. Hij heeft twee oudere zussen en een oudere broer. Zijn ouders scheidden toen hij jong was. Zijn moeder is later hertrouwd, maar hij kon nooit opschieten met zijn stiefvader.
Als kind was Kruspe een fan van KISS. Volgens hem vertegenwoordigde KISS het kapitalisme in zijn puurste vorm. Op de leeftijd van zestien jaar bezochten Kruspe en wat vrienden Tsjechoslowakije, waar hij een gitaar kocht. Hij leerde zichzelf gitaarspelen, naar eigen zeggen "omdat de meisjes dat interessant vonden".
Op negentienjarige leeftijd verhuisde hij naar Oost-Berlijn. Op 10 oktober 1989, voor de val van de Berlijnse Muur, reed hij met de metro. Toen hij boven de grond kwam, kwam hij in het midden van een politieke demonstratie terecht. Hij werd op zijn hoofd geslagen, gearresteerd voor zijn aanwezigheid en gedurende zes dagen gevangengezet. Toen hij uit de cel kwam besloot hij om via Tsjechoslowakije Oost-Duitsland te verlaten. Toen de Berlijnse Muur eenmaal gevallen was, verhuisde hij weer terug naar het voormalige Oost-Duitsland.
Rammstein is in 1994 door Kruspe opgericht. Kruspe vond het moeilijk om teksten en de muziek tegelijkertijd te schrijven. Hij vroeg Till Lindemann erbij omdat hij hem vaak had horen zingen tijdens het werken. Een wedstrijd voor nieuwe bands werd aangekondigd en de prijs was opnametijd in de studio. De net-gevormde band meldde zich aan voor die wedstrijd, nam een demo op onder de naam "Rammstein" en won.
"Emigrate" is een solo-project van Kruspe. Er deden geen andere Rammstein-bandleden mee aan dit project.

Nord ligt in het uiterste noorden van Groenland op het schiereiland Kroonprins Christiaanland. De afstand tot de geografische noordpool is ongeveer 850 km. Er is een basis van de Deense defensie, die het hele jaar wordt bemand door vier Deense officieren. Gedurende de zomermaanden is er accommodatie voor 20 wetenschappers. Het is de op één na noordelijkste permanent bewoonde plaats ter wereld, na Alert.

Een beemd is het toponiem (veldnaam) dat, onder meer in, zowel Nederlands en Vlaams, Brabant en Limburg gebruikt wordt om graslandpercelen in een beekdal aan te duiden, soms ook gespeld als "bempt", "bempd", "bampd", enzovoort. Een voorbeeld is de Ossenbeemd langs de Vlier in Deurne, tegenwoordig geografisch gezien een onderdeel van het kasteelpark van het Groot Kasteel. Andere beemden zijn onder meer:
Ook komt de naam voor in de oude naam beemdvossestaart van de grassoort grote vossenstaart.
Een bekende Brabantse familienaam is "Van den Eerenbeemt" of "Van den Eerenbeemd"

Een epiloog (ook: "nawoord, narede" of "naspel") is een tekst of muziekstuk dat aan het einde van een verhaal, toneel- of muziekstuk komt.
Bij een verhaal en een toneelstuk wordt het vaak gebruikt om nadere uitleg te geven over de inhoud van het werk, of om te vertellen wat er nadien met de hoofdpersonen is gebeurd.
Ook de laatste etappe van een wielerronde, zoals de Ronde van Frankrijk, wordt epiloog genoemd.
Het antoniem van 'epiloog' is proloog.

Ole Jørgen Phister Ritter (Slagelse, 29 augustus 1941) is een voormalig Deens wielrenner. Zijn grootste prestatie was het verbeteren van het werelduurrecord in 1968.
Op de Olympische Spelen van 1964 in Tokio vertegenwoordigde hij op 23-jarige leeftijd Denemarken bij het tijdrijden en de wegwedstrijd. Bij het tijdrijden werd hij zevende in 2:29.10,33 en bij de wegwedstrijd eindigde hij op een 74e plaats.
1965
1967
1968
1969
1970
1971
1972
1974


Paul Van den Berghe (Geraardsbergen, 7 januari 1933) is een Belgisch bisschop.
Van den Berghe volgde klassieke humaniora aan het Sint-Catharinacollege in Geraardsbergen,is licentiaat in de thomistische wijsbegeerte en werd priester gewijd op 15 juni 1957. Hij behaalde vervolgens het doctoraat in de theologie in 1961 en werd professor in de exegese aan het grootseminarie in Gent, waar hij ook een van de bezielers werd van het Hoger Instituut voor Godsdienstwetenschappen. Hij was lange tijd redactiesecretaris van "Collationes", een Vlaams tijdschrift voor theologie en pastoraal en schreef ook talrijke bijdragen over de exegese van het Nieuwe Testament.
Op 7 juli 1980 werd hij benoemd tot 21ste bisschop van Antwerpen (3de bisschop van het heropgerichte bisdom Antwerpen) en op 7 september van dat jaar gewijd. Als kenspreuk koos hij een vers uit de Galatenbrief van Paulus: "Libertati nos liberavit" (Voor de vrijheid heeft hij ons vrijgemaakt). In de Belgische bisschoppenconferentie was hij verantwoordelijk voor het Interdiocesaan Pastoraal Beraad.
In 2008 trad hij wegens het bereiken van de leeftijdsgrens af als bisschop en werd begin 2009 opgevolgd door Johan Bonny.


Artikelen over Stinsen (landhuizen) in de provincie Friesland.


Gulielmus Maria van Zuylen (Argenteau, 4 januari 1910 - Luik, 2 april 2004) was de 89e bisschop van het bisdom Luik van 1961 tot 1986.
Van Zuylen behoort tot de Luikse familie Van Zuylen. Hij was de kleinzoon van senator Guillaume van Zuylen (1838-1924) en Marie-Jenny Orban de Xivry (1843-1888). Gustave werd in 1905 in de adelstand opgenomen en verkreeg in 1920 de baronstitel. 
Hij was de zoon van baron Joseph van Zuylen (1871-1962) en Angèle van Caloen de Basseghem (1878-1973). Zijn vader werd eveneens senator, alsook provinciaal raadslid en burgemeester van Richelle en Argenteau. Zijn moeder was de dochter van Camille van Caloen de Basseghem, burgemeester van Varsenare en van Marie-Louise de Bie de Westvoorde, dochter van de burgemeester van Sint-Kruis, Jules de Bie de Westvoorde. Het echtpaar van Zuylen - van Caloen had acht kinderen, van wie Guillaume de vierde was.
Hij studeerde in Wezet aan het Collège Saint-Hadelin en in Luik aan het Collège Saint-Louis. Zoals zijn oudere broer Antoine (1905-1983) trok hij naar het kleinseminarie in Sint-Truiden en naar het groot-seminarie in Luik, waar hij op 11 september 1932 tot priester werd gewijd. Hij vervolgde zijn studies aan de Pontificia Università Gregoriana in Rome en beëindigde ze als doctor in de wijsbegeerte en licentiaat in de godgeleerdheid en de kerkgeschiedenis.
Hij werd professor in 1936 en president in 1945 van het grootseminarie in Luik. Hij werd lid van de Commissie voor de Code van het kerkelijk recht.
In 1940 was hij aalmoezenier van een regiment pantsertroepen en werd krijgsgevangen genomen en gedurende zeven maanden vastgehouden. Vanaf 1943 en tot begin 1945, bekommerde hij zich om het werk van ondersteuning aan de families van krijgsgevangenen. Tijdens de bevrijding van Luik nam hij, als aalmoezenier, deel aan de activiteiten van het Geheim Leger. 
In 1949 werd hij vicaris-generaal en in 1951 bisschop-coadjutor van het bisdom Luik. Tien jaar later volgde hij bisschop Kerckhofs op. Het bisdom strekte zich toen nog uit over de provincies Luik en Limburg. In 1967 werd Limburg het afzonderlijke bisdom Hasselt.
Vanaf de opening ervan, in 1962, nam hij deel aan het Tweede Vaticaans Concilie. Hij werd lid van de Commissie voor de clerus en de leken. Na de promulgatie van de Constitutie over de liturgie, werd hij lid van de Raad die de toepassing van het document moest opvolgen. In 1985 mocht hij paus Johannes-Paulus II ontvangen in zijn stad.
Bisschop van Zuylen zette zich sterk in om de grote orientaties van het Concilie in de praktijk om te zetten in zijn bisdom.
In 1968 richtte hij de priesterraad op en in 1971 de pastorale raad. Vanaf 1979 steunde hij het ontstaan van parochieraden en van pastorale teams. Hij was ook de eerste, in 1969, om in België permanente diakens te wijden. Anderzijds verplichtte de daling van de priesterroepingen hem ertoe het seminarie van Luik te sluiten en zijn seminaristen elders hun studies te laten volbrengen. In 1982 heropende hij zijn seminarie. Hij legde ook de nadruk op de taken weggelegd voor verantwoordelijke leken en stichtte hiervoor het "Institut Supérieur de Catéchèse et de Pastorale", belast met de opleiding van godsdienstleraars en catechisten.
In zijn door oude industrie gekenmerkte bisdom was hij zeer bekommerd om de achteruitgang van de levensomstandigheden voor de arbeiders. Hij moedigde de christelijke gemeenschappen in het arbeidersmilieu aan. Hij ondersteunde de priester-arbeiders. Ten overstaan van de economische achteruitgang, de sluiting van ondernemingen, de werkloosheid heeft hij vaak in het openbaar stellingern ingenomen. Hij nam ook vaak deel aan manifestaties. Op 22 mei 1969 nam hij deel aan de grote manifestatie die plaatsvond op de Place Saint-Lambert, georganiseerd door het gemeenschappelijk vakbondsfront. In 1975 bracht hij bezoek aan de arbeiders die de ateliers bezetten van Val-Saint-Lambert. Elk jaar nam hij deel aan de Arbeidersmars, de dinsdag van de Goede Week.
Van Zuylen was drietalig: Frans, Nederlands en Waals. Hij hield soms sermoenen of toesprakern in het Waals. Hij drukte zich ook in het Duits uit.
Na emeritus te zijn geworden in maart 1986 trok hij zich terug in Wihou-Richelle. Hij verzorgde onder meer het aalmoezenierschap in een bejaardenhuis in 's-Gravenvoeren. 

Sture Pettersson (Skövde, 30 september 1942 – Lo, 26 juni 1983) was een Zweeds wielrenner. Hij was een van de vier broers die voor Zweden de zilveren medaille binnenhaalden op de 100 km per ploeg op de Olympische Spelen in 1968.
1967
1968
1969

Tomas Pettersson (Alingsås, 15 mei 1947) is een voormalig Zweeds wielrenner. Hij was een van de vier broers die voor Zweden de zilveren medaille binnenhaalden op de 100 km per ploeg op de Olympische Spelen in 1968.
1967
1968
1969
1970
1971
1972

Erik Pettersson (Skövde, 4 april 1944) is een voormalig Zweeds wielrenner. Hij was een van de vier broers die voor Zweden de zilveren medaille binnenhaalden op de 100 km per ploeg op de Olympische Spelen in 1968.
1967
1968
1969

Lodewijk Jozef Kerkhofs (Val-Meer, 15 februari 1878 - Luik, 31 december 1962) was de 88ste bisschop van het bisdom Luik, van 1927 tot 1961.
Kerkhofs studeerde in Peer, Hasselt en Rome. Aan de Gregoriana werd hij doctor in de godgeleerdheid. 
Hij werd in Luik tot priester gewijd in 1900. In 1901 werd hij professor in de wijsbegeerte aan het kleinseminarie in Sint-Truiden. Aan het grootseminarie in Luik werd hij in 1917 professor in de dogmatiek. In 1922 werd hij directeur van dit grootseminarie.
In 1925 tot hulpbisschop van het bisdom Luik gewijd, werd hij in 1927 hij de 88ste bisschop van Luik.
In 1942 gaf mgr. Kerkhofs toestemming tot de verering van Onze-Lieve-Vrouw van Banneux en in 1949 bevestigde hij het bovennatuurlijk karakter van de verschijningen, waarna in 1952 de erkenning door het Vaticaan volgde.
In 1948 werd hij doctor honoris causa van de Katholieke Universiteit Leuven.
Op 9 december 1961 werd hij door mgr. Van Zuylen opgevolgd. Hij overleed een jaar later.
Bisschop Kerkhofs wendde zijn gezag aan bij de geestelijkheid van zijn bisdom om tijdens de Tweede Wereldoorlog Joden van deportatie te vrijwaren. 
Het gevolg was onder meer dat het klooster in Banneux onderdak verleende aan talrijke joden (300 kinderen en volwassenen). Dit gebeurde ook in andere kloosters, onder meer bij de Benedictijnen in Luik, in de kloosters van Charneux, Godsdal, het Heilig-Hartklooster in Terhulpen en nog andere. 
In Juli 1942 was de bisschop persoonlijk betrokken bij het verstrekken van een veilige schuilplaats eerst aan de opperrabbijn Solomon Ullmann en vervolgens aan de cantor Joseph Lepkifker, hoofd van de Joodse gemeenschap in Luik, alsook voor zijn familie. Eerst verschafte hij onderdak in het bisschopshuis aan Joseph Lepkifker, zijn vrouw Tzivica en hun zoons Mendel en Elie. Vervolgens werd Tzivica Lepkifker overgebracht naar een klooster in Hoei waarvan de moeder overste een nicht was van de bisschop. De twee zoons werden in huis genomen bij Paul Bonhomme en bij Dr. Marcel Lambrichts. Wanneer de ouders van Lepkifker gedeporteerd werden, ging Kerkhofs mevrouw Lepkifker persoonlijk ophalen om ze over te brengen naar een klein klooster in Luik, Les Soeurs du Bon Secours, dat hij veiliger achtte. Daar verbleef ze van 1943 tot aan de Bevrijding. Tijdens zijn reddingsoperaties werkte de bisschop nauw samen met de priesters Emile Boufflette en Joseph Peeters. De Luikse advocaat Albert van den Berg en de bisschoppelijke secretaris Pierre Coune, die hem bijstonden, werden door de Gestapo gearresteerd. De houding van mgr. Kerkhofs was in gans België goed bekend.
Op 9 juli 1981 erkende Yad Vashem Monsigneur Louis Kerkhofs als "Rechtvaardige onder de Volkeren". In herinnering aan hem werd een boom geplant in de tuin van het Yad Vashem Memorial in Jeruzalem. Tegen de Luikse kathedraal werd een herinneringsplaat ingemetseld.


Martinus Hubertus Rutten (Geistingen, 17 december 1841 - Luik, 17 juli 1927) was Belgisch bisschop van het bisdom Luik van 1902 tot bij zijn overlijden in 1927. Hij was sinds het ontstaan van België de eerste Nederlandstalige bisschop in dit bisdom en stelde zich op als flamingant. Hij was tevens de eerste en enige bisschop van het bisdom Eupen-Malmedy, van 13 oktober 1920 tot 15 april 1925. Zijn wapenspreuk luidde: "Non recuso laborem", (Ik weiger het werk niet).
Rutten was de zesde van de tien kinderen van landbouwer Jan Rutten en Petronella Zegers. 
Hij studeerde in Maaseik, aan het Kruisherencollege en was er voorzitter van het taalminnend genootschap "utile Dolci". Hij studeerde verder aan kleinseminarie in Sint-Truiden en het grootseminarie in Luik.
In 1867 werd hij in Luik tot priester gewijd en werd hij leraar (1866). In 1873 werd hij directeur van het kleinseminarie van Saint-Roch. In 1877 werd hij directeur in Sint-Truiden.
Rutten werd president van het grootseminarie van Luik in 1879 en tevens vicaris-generaal van het bisdom en deken van het bisschoppelijk kapittel. Tijdens de schoolstrijd (1879-1884) speelde hij een vooraanstaande rol in de verdediging van het katholiek onderwijs. Op 16 december 1901 werd hij tot bisschop van Luik benoemd en door kardinaal Petrus Lambertus Goossens op 21 januari 1902 gewijd. Het bisdom strekte zich uit over de provincies Luik en Limburg en was dus voor de helft Nederlandstalig.
Als bisschop wijdde hij 170 kerken, stichtte twee normaalscholen, acht bisschoppelijke colleges, twaalf normaalscholen en een zang- en muziekschool.
In zijn jaren als collegeleraar en -directeur beïnvloedde Rutten veel leerlingen door zijn Vlaamsgezinde houding. Hij stichtte op het college een Davidsfondsafdeling en toen hij vicaris-generaal was werd hij voorzitter van de Davidsfondsafdeling in Luik. Hij werd ook de steunpilaar van het "Werk der Vlamingen" in het Luikse.
Met de steun van zijn bisschop deed hij inspanningen om de colleges in Limburg te vernederlandsen. Als hij op congressen het woord nam (het Katholiek sociaal congres in Luik in 1886, het Davidsfondscongres in Gent in 1890) was het om de kennis van het Nederlands bij scholieren en volwassenen aan te moedigen. In 1894 was hij één van de honderd priesters die het beginkapitaal bijeen brachten van het Brusselse dagblad "Het Vlaamsche Volk". Hij streefde vele jaren naar de vernederlandsing niet alleen van het middelbaar, maar ook van het hoger onderwijs. In 1917 besliste hij de twee beginjaren van het lager onderwijs in de Limburgse colleges volledig te vernederlandsen. 
Na de oorlog bleef hij niet inactief. Hij maakte kenbaar dat hij het minimumprogramma van Frans van Cauwelaert onderschreef, ook al was hij niet met alle punten ervan akkoord. Hij moedigde de Vlaamse priesters aan om eenzelfde houding aan te nemen en de Waalse priesters om begrip op te brengen voor de Vlaamse eisen.
In 1920 werd hij nationaal erevoorzitter van het Davidsfonds en erevoorzitter van het eerste Katholiek Vlaamsch Congres. Rutten bleef wel trouw aan de Belgische eenheid en waarschuwde voor een toenemend radikalisme van Vlaamsgezinde bewegingen. Door zijn toedoen keerden de Limburgse studentenbewegingen zich af van het Algemeen Katholiek Vlaams Studentenverbond (AKVS) en in 1925 ondertekende hij samen met de andere bisschoppen de veroordeling van het Vlaams-nationalisme.

Een Turingmachine is een uiterst eenvoudig mechanisme dat symbolen manipuleert en ondanks deze eenvoud kan men hiermee de logica van elke mogelijke computer simuleren. Ze werden in 1936 door Alan Turing beschreven. Hoewel ze technisch realiseerbaar zijn, zijn ze niet bedoeld voor praktische computertechnologie maar als een gedachte-experiment rond de limieten van mechanische berekeningen; ze worden dus niet echt gebouwd. De studie van hun abstracte eigenschappen levert diverse inzichten in informatica en complexiteitstheorie. 

De Pleyt is een gemaal in de Nederlandse polder Lopikerwaard.
Het gemaal bevindt zich aan de N228 ter hoogte van Willeskop. Het water uit het noordelijk deel van de Lopikerwaard wordt hier 3,15 meter omhoog vanuit Maalvliet De Pleyt in de Hollandse IJssel gepompt. De Pleyt is in 1984 in gebruik genomen.
Langs het gemaal is in februari 2006 een kano-pad aangelegd. Zodoende kunnen kanoërs met hun boot vanuit de Hollandse IJssel de N228 oversteken en langs het gemaal lopen om daarna verder te kunnen varen in Maalvliet De Pleyt. Deze voert naar het natuurgebied Willeskop.
De naam van dit gemaal is afgeleid van de boerderij De Pleyt, die nog steeds langs dezelfde weg te vinden is. Deze boerderij diende vroeger als gerechtshuis voor de Ambachtsheerlijkheid Willeskop. De Pleyt is tevens de naam van een oude verdedigingslinie even ten oosten van het gemaal. De aarden wallen zijn nog enigszins te onderscheiden in het landschap.

Nachtstroom is een term die gebruikt wordt bij de levering van elektriciteit. Sommige elektriciteitsmeters hebben twee meterstanden, een voor de gewone stroom, ook wel dagstroom genoemd, en een voor de nachtstroom. Voor het gebruik van nachtstroom wordt een hoger vastrecht betaald, maar de prijs per kWh is lager, zodat het bij voldoende gebruik toch voordeliger is.
Naast deze dubbeltariefmeters zijn er ook elektriciteitsmeters die enkel nachtstroomverbruik registreren. Doorgaans wordt dit systeem gebruikt voor toestellen die alleen tijdens het nachtstroomtarief mogen werken zoals accumulatiekachels, warmwaterboilers. Een automatische klok bepaalt het uur van begin en einde waarbinnen de stroom via deze meter de woning binnenvloeit.
Het nachtstroomtarief geldt niet alleen 's nachts, maar doorgaans ook in het weekeinde. Dit is aan het elektriciteitsbedrijf om dit te beslissen. Bij sommige leveranciers kan men kiezen uit verschillende periodes en tarieven. Het verschil in prijs tussen dagstroom en nachtstroom is ongeveer 2 à 3 cent per kWh.
In Vlaanderen bij netbeheerders Interelectra, Iveg, Eandis en WVEM loopt het nachttarief van 22u tot 7u, bij netbeheerder PBE start dit al vanaf 21u.
In de nacht en in het weekend is het stroomverbruik minder, omdat de meeste mensen slapen en dus de televisie, lampen, enz. uitdoen. Ook veel zakelijke grootverbruikers gebruiken in de nacht minder stroom, zodat het gemiddelde verbruik veel lager ligt. Een elektriciteitscentrale is echter berekend om ook bij piekbelastingen voldoende elektriciteit op te wekken. Door nu middels de tarieven het gebruik naar de nacht en het weekend te verschuiven, schuift de energieconsumptie van de dag en de nacht naar elkaar toe, en kan de elektriciteitscentrale daardoor over het geheel effectiever werken.
Veel elektriciteitsverbruik kan worden gepland. Door in het weekend een extra was te draaien, in plaats van op maandag-wasdag, of door de vaatwasser of wasdroger aan te zetten wanneer je naar bed gaat, wordt dit verbruik in de rustige nachtperiode gebruikt. Ook hebben veel apparaten een timer, zodat het apparaat pas na een ingesteld aantal uur begint met het programma.
De elektriciteitsmeter zelf schakelt om door middel van elektrische impulsen die over het lichtnet worden verstuurd. Zodra de meter de code voor tariefomschakeling herkent, schakelt het telwerk. Deze manier van op afstand in- en uitschakelen wordt ook gebruikt voor bijvoorbeeld straatverlichting.
Een variant op dag/nachtstroom is om de kosten op dagen waar het stroomverbruik hoog is duurder te maken. In o.a. Frankrijk is een energiecontract beschikbaar waarbij de stroom normaliter half zo duur is, maar tijdens piekdagen (elektrische kachels in verband met zware vorst of airco in verband met hitte) ongeveer 10 maal zo duur als normaal. Bij normaal elektriciteitsverbruik valt dit contract ongeveer even duur uit als een normaal contract, maar door juist op de piekdagen minder energie te verbruiken kan een aanzienlijke besparing behaald worden. Omdat de piekdagen niet van tevoren aangekondigd worden is in huis dan wel een energiemeter met piekmelding (meestal een lamp) noodzakelijk.

Paul Schruers (Hasselt, 25 oktober 1929 - aldaar, 25 augustus 2008) was een Belgisch bisschop. Hij was de tweede bisschop van het bisdom Hasselt van 1989 tot 2004.
Na zijn humaniorastudies aan het Sint-Jozefscollege te Hasselt vatte hij zijn priesterstudie aan te Sint-Truiden en te Luik. Hij werd priester gewijd in 1954. Aan de Katholieke Universiteit Leuven behaalde hij het diploma van kandidaat Wijsbegeerte en Letteren en het doctoraat in de Theologie. Van 1957 tot 1967 was hij professor aan het Grootseminarie te Luik waar hij dogmatiek doceerde. 
In 1967, bij de oprichting van het bisdom Hasselt, werd hij aangesteld tot vicaris-generaal. In 1970 werd hij hulpbisschop van het bisdom Hasselt en in 1972 werd hij coadjutor-bisschop van Mgr. Jozef Maria Heusschen. In die functie verzorgde hij de coördinatie van de geheelpastoraal in het bisdom Hasselt in al haar geledingen van raden, commissies, sociale en jeugdorganisaties. In 1989 werd hij door het ontslag van Mgr. Heusschen de tweede bisschop van Hasselt en koos als bisschopsleuze: "In medio nostri Christus" (In ons midden Christus). Op interdiocesaan vlak hield hij zich bezig met de missiepastoraal en de contacten met de sociale bewegingen. Hij was lid van de commissie Gaudium et Spes en de coördinatiecommissie van de bisschoppenconferentie. In die functies bezocht hij veelvuldig christelijke gemeenschappen in Afrika en Zuid-Amerika. In 2004 werd hij als bisschop opgevolgd door Mgr. Patrick Hoogmartens. Hij overleed na een beroerte in 2008.
Volgens zijn opvolger Mgr. Hoogmartens verliest Limburg met hem een icoon van menslievendheid en een geestelijke leider die het bisdom sterk gestuurd en diepgaand geleid heeft. Zijn geestelijke kijk op mens en samenleving heeft velen geïnspireerd om mee verantwoordelijkheid op te nemen in kerk en samenleving. Kardinaal Godfried Danneels herdacht de overledene met deze woorden: "Voor alle mensen die hij ontmoette, riep hij het beeld op van Christus als Goede Herder, zachtmoedig en nederig van hart".
Bisschop Schruers verzorgde talrijke publicaties rond het christen-zijn en schreef bezinningsteksten bij Schriftlezingen. Deze werken werden in vertaling uitgegeven. Daarbij was de bisschop in Limburg een sterk sociaal geëngageerd persoon die graag tussen de mensen was. Hij had een grote sociale bekommernis. Als geen ander kon hij luisteren en wist hij de mensen te bemoedigen.
De uitvaartdienst vond plaats op 2 september 2008 in de Sint-Quintinuskathedraal van Hasselt in de aanwezigheid van de kardinaal, de Belgische bisschoppen en vele priesters van het bisdom. De begrafenisplechtigheid werd rechtstreeks uitgezonden door TV Limburg. 
Tijdens de dienst benadrukte Mgr. Hoogmartens in zijn homilie nog eens hoe geliefd Paul Schruers wel was bij de mensen. "Hij werd de onvermoeibare trekker langs Limburgse wegen. Hij bezocht als goede herder zoveel parochies, scholen en instellingen, met in zijn rugzak het Evangelie, een oprechte aandacht voor wat mensen bekommert en de wil om met hen een stuk van de weg te gaan. Paul vormde velen, bezielde samenkomsten en vergaderingen met zijn verhalen en ervaringen. Hij hielp zoveel mensen."
De bisschop van het bisdom Hasselt las ook het geestelijk testament voor van Schruers: "Van harte dank ik allen met wie ik mocht samenwerken en samenleven. Dankzij ieder van hen ben ik een betere christen geworden. Ik vraag vergiffenis aan wie ik pijn deed. Ik vertrouw alles toe aan Gods barmhartigheid. Mijn diepste wens is dat allen één zijn! Moge Christus in ons midden zijn!"
De overledene werd begraven in de Paastuin van de Priorij van Klaarland te Lozen, Bocholt.

Eucypris virens is een mosselkreeftje: een geleedpotige die twee kleppen heeft. Daarmee lijkt hij op een mossel, maar dat is echter een weekdier. Er bestaan mannetjes, seksuele en aseksuele vrouwtjes. Aseksuele vrouwtjes kunnen zich zonder mannetje en bevruchting voortplanten, wat parthenogenese of maagdelijke voortplanting wordt genoemd.

Eucypris is een geslacht van kreeftachtigen uit de klasse van de Ostracoda (mosselkreeftjes).

Kim Putters (Hardinxveld-Giessendam, 22 september 1973) is een Nederlands bestuurskundige, politicus en bestuurder. Hij is hoogleraar Beleid en Sturing van de Zorg aan de Erasmus Universiteit Rotterdam. Voor de Partij van de Arbeid was hij van 2003 tot 15 juni 2013 lid van de Eerste Kamer der Staten-Generaal. Sinds die laatstgenoemde datum is Putters directeur van het Sociaal en Cultureel Planbureau.
Putters, een kind uit een familie van schippers, volgde na zijn atheneum aan de Openbare Scholengemeenschap ‘Willem de Zwijger’ te Papendrecht een studie bestuurskunde richting organisatie en management bij de overheid aan de Erasmus Universiteit Rotterdam. Hij promoveerde op 20 december 2001 op het gebied van sociale wetenschappen en bestuurskunde.
Van 2000 tot 2003 werkte hij als universitair docent aan de Erasmus Universiteit Rotterdam, vervolgens tot 2006 als universitair docent aan de Tilburgse School voor Politiek en Bestuur, waar hij onder meer les gaf op het terrein van publieke beleidsvorming, toezicht resultaat en verantwoording, en onderzoeksvaardigheden. Van 2007 tot 2008 was hij universitair hoofddocent beleid en bestuur van de zorg bij het Instituut Beleid en Management Gezondheidszorg van de Erasmus Universiteit Rotterdam, vanaf december 2008 was hij aan die universiteit hoogleraar bijzonder hoogleraar Management van instellingen in de gezondheidszorg. Sinds 1 juni 2013 bekleedt hij daar als bijzonder hoogleraar de leerstoel Beleid en Sturing van de Zorg in de Veranderende Verzorgingsstaat.
Vanaf 2002 was Putters lid van de gemeenteraad van Hardinxveld-Giessendam. Vanaf 2006 was hij voorzitter van de PvdA-fractie in deze raad. Bij de Eerste Kamerverkiezingen 2003 werd hij gekozen in de senaat. Hij hield zich in de Kamer bezig met wetenschapsbeleid en hoger onderwijs, volkshuisvesting en ruimtelijke ordening en volksgezondheid, welzijn en sport. Putters was kandidaat om lijsttrekker van zijn partij te worden bij de Eerste Kamerverkiezingen 2011. Hij verloor de ledenraadpleging hierover echter van fractiegenoot Marleen Barth. Hij was van 5 juli 2011 tot zijn afscheid eerste ondervoorzitter van de Kamer.
In maart 2013 werd Putters door de ministerraad voorgedragen als directeur van het Sociaal en Cultureel Planbureau. Hij werd hiermee de opvolger van Paul Schnabel. Putters nam op 11 juni 2013 afscheid van de Eerste Kamer en werd daarbij benoemd tot Ridder in de Orde van Oranje Nassau. Enkele dagen later startte hij bij het Sociaal en Cultureel Planbureau.

De individualpsychologie of individuele psychologie werd opgericht door Alfred Adler. Deze verbrak in 1911 de samenwerking met Sigmund Freud. Als reactie op de leer van de psychoanalyse stichtte hij zijn eigen leerschool, die van de individuele psychologie. De individuele psychologie is een onderdeel van de dieptepsychologie.
De individuele psychologie is een holistische benadering die stelt dat we de mens als een geheel moeten beschouwen (individu = individe = ondeelbaar) en niet als een optelsom van driften en verwerkte en onverwerkte traumatische ervaringen. Daar waar Freud zich toespitste op psychische stoornissen en op de rol van het onbewuste was Alfred Adler geïnteresseerd in het fenomeen persoonlijkheid, met name de factoren die de persoonlijkheid vormen en vervormen. De benadering van Alfred Adler was ook hier "holistisch". Eerder dan te spreken over persoonlijkheidstrekken sprak Adler van de persoonlijkheid als een "levensstijl" (= hoe een individu leeft, problemen oplost, interpersoonlijke relaties aangaat). Voor Freud bepaalde het verleden (bijvoorbeeld traumatische ervaringen in de kindertijd) de persoonlijkheid. Voor Adler speelde de toekomst (onze doelstellingen, onze waarden en idealen) een belangrijke rol bij de ontwikkeling van de persoonlijke levensstijl. Aldus kan Adler beschouwd worden als een aanhanger van de teleologie.
Als beoefenaar van de psychoanalyse onderzocht Adler niet enkel de onbewuste maar ook de bewuste processen die de persoonlijkheid of de levensstijl vormen en beheersen. 
Aanvankelijk besteedde Adler veel aandacht aan "compensatie" (verwerken, overkomen). Iedereen kent problemen, tekortkomingen, gebreken en frustraties. Onze persoonlijkheid of levensstijl wordt gevormd door de wijze waarop we hiermee omgaan (wel of niet compenseren). 
Later ontwikkelde Adler het concept van het minderwaardigheidscomplex (sterke gevoelens van minderwaardigheid en onzekerheid die voortkomen uit reële of ingebeelde tekorten) dat zich soms via compensatie omvormt tot een meerderwaardigheidscomplex. Belangrijk hierbij is het verlangen naar "superioriteit"' dat volgens Adler een van de sterkste menselijke drijfveren is (in tegenstelling tot de Eros- en de Thanatos-driften van Freud). 
Uiteindelijk in zijn definitieve theorie verving Adler het verlangen naar superioriteit door het "streven naar perfectie". Het streven naar perfectie is het verlangen om onze capaciteiten te realiseren om ons ideaal te benaderen. Dit streven naar perfectie is sterk vergelijkbaar met de idee van zelfverwezenlijking of zelf-actualisatie die centraal staat in analytische psychologie van Carl Gustav Jung. In tegenstelling tot wat de term "individuele psychologie" doet vermoeden kende Adler een groot belang toe aan de sociale en de morele dimensie. Basisvoorwaarde voor het streven naar perfectie is het gemeenschapsgevoel of het sociale gevoel. Adler stelde dat niemand in staat is te streven naar perfectie zonder rekening te houden met de sociale en maatschappelijke omgeving. De kern van de geestesziekte bestaat er volgens Adler in dat een persoon met een neurose of een psychose in zijn of haar streven naar perfectie onvoldoende of geen rekening houden met het gemeenschapsgevoel en doelen nastreeft die enkel voor het (neurotische of psychotische) individu zelf enige betekenis heeft.

Belnet is het Belgisch computernetwerk voor onderzoeksdoeleinden.
Zowel universiteiten, onderzoeksinstellingen als openbare diensten maken er gebruik van. De werking wordt betaald door de Belgische staat.

Santol kan zijn:

Het Donau-Boekarestkanaal zal een 73 km lange kanaal moeten worden die de Roemeense hoofdstad met de Donau zal verbinden, via de Argeș-rivier. Het project is voor 70% klaar, maar het werk eraan is sinds 1990 stopgezet door financiële problemen.
De eerste plannen waren van Nicolae Cucu in 1880, die Boekarest wilde verbinden aan de Donau bij de stad Oltenița. Ook waren er grote plannen in de jaren twintig door Alexandru Davidescu, maar die werden uitgesteld. Uiteindelijk werden zijn plannen aangenomen in 1930. Het aanleggen begon al, maar door de Tweede Wereldoorlog hebben ze alles moeten afbreken.
Nieuwe plannen werden gemaakt in 1982. De dictator Nicolae Ceaușescu wilde ook een verbinding hebben met Noord-Europa, toen het Main-Donaukanaal gebouwd was. De werkingen begonnen in 1986 maar werden weer stopgezet in februari 1990.
In 1997 maakte de Ministerie van Verkeer en Waterstaat bekend dat de aanleg nog 400 miljoen dollar zou kosten en in 4 jaar gereed zal zijn. Ze besloten om het niet verder te laten aanleggen.
Het kanaal is nooit meer afgemaakt.


Moeromisch is een uitgestorven Finoegrische taal, die werd gesproken door de stam der Moeromiërs in wat tegenwoordig bekendstaat als de regio Moerom in Rusland. Van de taal is slechts zeer weinig bekend, behalve dat zij waarschijnlijk verwant was aan het Mordwiens. Aangenomen wordt dat de taal is uitgestorven in de Middeleeuwen, toen de Moeromiërs werden geassimileerd door de Slaven.

Helmuth Ducadam of Helmuth Duckadam (Semlac, 1 april 1959) is een Roemeense oud-profvoetballer. Hij speelde in de jaren tachtig van de twintigste eeuw als doelman en Ducadam heeft de bijnaam "De Held van Sevilla".
Helmuth werd geboren als zoon van Josef Duckadam, uit het dorpje Șagu German, in het district Arad. Zijn moeder, Elisabeth Kálmán, komt uit Semlac, dat ook de geboorteplaats van Helmuth is. In Helmuths kindertijd werd hij onderwezen door zijn grootmoeder, Elisabeth Kálmán (geboren als "Schmidt").
Van 1978 tot 1982 heeft Ducadam bij UT Arad 53 competitiewedstrijden gespeeld. Van 1982 tot 1986 stond de Roemeen bij Steaua Boekarest onder contract en voor deze club heeft hij 80 competitiewedstrijden gespeeld. Met Steaua won Ducadam de Roemeense landstitel in 1985 en 1986 en de Roemeense beker in 1985.
Hij was de doelman van Steaua tijdens de finale van de Europa Cup 1 in 1986, tegen FC Barcelona in Sevilla. In de finale bleef het 0-0 en in de verlengingen werd eveneens niet gescoord. Dit betekende dat Steaua en FC Barcelona dus strafschoppen moesten gaan nemen. Hierbij werd Ducadam de held, want hij hield vier strafschoppen van José Ramón Alexanko, Ángel Pedraza, Pichi Alonso en Marcos. Daardoor werd Ducadam de eerste man die in een officiële Europese competitie zoveel strafschoppen hield. Door zijn reddingen won Steaua als eerste Oost-Europese club de Europa Cup voor landskampioenen. Na dit Europese succes heeft Ducadam nog maar een paar wedstrijden gespeeld.
In de zomer van 1986, slechts enkele weken na de Europese finale, moest Ducadam zijn loopbaan als profvoetballer noodgedwongen beëindigen na een operatie aan de armen. Deze operatie was nodig vanwege een zeldzame bloedziekte.

Gerrit Jan van Ingen Schenau (Leiden, 13 september 1944 – Weteringbrug, 2 april 1998) is vooral bekend als heruitvinder van de klapschaats. Op de allereerste versie van de klapschaats werd al octrooi aangevraagd in 1894.
Prof. dr. ir. Van Ingen Schenau was bewegingswetenschapper, onder meer aan de Vrije Universiteit in Amsterdam, en hield zich vooral bezig met het fenomeen: menselijke sprong en later met de afzetbeweging bij het schaatsen; zijn promotieonderwerp had hier ook betrekking op. In de jaren tachtig vervolmaakte hij het al bestaande idee van de klapschaats, wat vijftien jaar later in de tweede helft van de negentiger jaren een revolutie in de schaatswereld betekende. Vrij kort na het wereldwijde succes van zijn vinding overleed hij aan kanker. Dankzij zijn uitvinding werden veel wereldrecords verbroken.

De Nederlandse creoolse talen zijn ontstaan in de Nederlandse koloniën. Omdat het na 1800 bergafwaarts ging met het Nederlandse Rijk zijn ze bijna allemaal uitgestorven.
Volgende talen worden beschouwd als Nederlandse creolen:
(* = zo goed als uitgestorven)
Grote Nederlandse invloeden zijn te vinden in andere creoolse talen zoals:
Een aantal creoolse talen waren gebaseerd op het Nederlands: het Negerhollands op de Amerikaanse Maagdeneilanden, het Berbice-Nederlands en Skepi in Guyana, het Ceylon-Nederlands op Sri Lanka, een aantal talen in de buurt van New York dat oorspronkelijk als Nieuw-Amsterdam werd gesticht, het Petjoh en het Javindo in Indonesië en in zekere zin kan misschien ook het Afrikaans als een creooltaal worden bestempeld. Het Afrikaans is in ieder geval grotendeels afkomstig van het Nederlands, later kwamen daar enkele Maleisische en Bantoe-invloeden bij.
De voornaamste creooltalen die in de voormalige Nederlandse koloniën werden gesproken, met name het Papiaments op Curaçao, Aruba en Bonaire en het Sranantongo en Saramakkaans in Suriname zijn niet op het Nederlands maar op het Portugees dan wel het Spaans en het Engels gebaseerd, hoewel het Nederlands wel een bijdrage leverde aan de woordenschat.
Ook het Pennsylvania Dutch is geen vorm van het Nederlands maar van het Duits.

Wietmarschen is een eenheidsgemeente in het landkreis Grafschaft Bentheim in de Duitse deelstaat Nedersaksen. De gemeente telt inwoners. Wietmarschen ligt tussen Nordhorn en Lingen. Het hoogste punt in de gemeente is de Rupingsberg in het dorp Lohne. De hoogte bedraagt 49 meter. Wietmarschen is sinds de middeleeuwen een bedevaartplaats van de heilige maagd Maria.
Tijdens de Tweede Wereldoorlog bevond zich Kamp Wietmarschen zich net buiten het dorp.
De gemeente wordt bestuurlijk ingedeeld in zes dorpen:

De santol ("Sandoricum koetjape", basioniem: "Melia koetjape" Burm.f.) of ketjap (Thais: กระท้อน - kra-thohn) is een plant uit de familie "Meliaceae". Het is een tot 45 m hoge, snelgroeiende, sterk vertakte, latex-bevattende boom met een rechte stam en een bleke schors. De plant kan in droge tijden zijn bladeren verliezen. Jonge takken zijn met een dichte, bruine beharing bezet. De afwisselend geplaatste, tot 9 cm lang gesteelde bladeren bestaan uit drie deelbladeren. De deelbladeren zijn 20-25 cm lang, ellipsvormig, toegespitst, aan de bovenkant glanzend groen, aan de onderkant lichter groen en dof. Het eindstandige deelblad is meestal groter dan de andere twee. De 1 cm grote, groengele bloemen staan in tot 30 cm lange, pluimachtige, vertakte bloeiwijzen in de bladoksels. De bloemen zijn tweeslachtig en bestaan uit een bekervormig, vijfslippige kelk en vijf breed-lancetvormige, circa 1 cm lange kroonbladeren.
De tot 7 x 8 cm grote vrucht van de santol is bolvormig en overlangs gegroefd. De leerachtige schil is goudgeel tot roodbruin, donzig en bevat een wit melksap. De binnenste vruchtwand en de doorschijnende, sappige, witachtige, 5 mm dikke zaadmantels zijn eetbaar. De vleeskleurige vruchtwand smaakt zoetzuur. De twee tot vijf zaadmantels liggen in stervormig gerangschikte kamers en bevatten elk een tot 4 cm groot, roodbruin zaad. De zaadmantels smaken aromatisch en afhankelijk van het ras zuur tot zoet. Doorgesneden vruchten verkleuren snel naar bruin.
De vrucht van zoete rassen wordt als handfruit gegeten. Hij kan worden verwerkt in marmelade, gelei en chutney. Het vruchtvlees van zure rassen wordt vers, gedroogd of verwerkt als siroop voor het kruiden van etenswaren gebruikt. Uit overrijpe vruchten wordt samen met rijst een alcoholische drank bereid. Bladaftreksel wordt als koortsverlagend middel gebruikt. Gemalen schors wordt tegen parasitaire wormen gebruikt en de wortels zouden krampen verzachten. Het niet zeer harde en gemakkelijk te bewerken hout wordt in de bouwindustrie gebruikt.
De santol komt van nature voor op het schiereiland Malakka, in Thailand en in Indochina. In India en op de Filipijnen is de soort al vroeg ingevoerd. Hij wordt veel geteeld in tropisch Azië en op eilanden in de Grote Oceaan. Ook op sommige plekken in Zuid-Amerika kan de santol worden aangetroffen.

Etienne Carton de Wiart (Brussel, 7 december 1898 - Doornik, 30 juli 1948) was bisschop van het Belgische bisdom Doornik van 1945 tot aan zijn overlijden in 1948.
Etienne Carton de Wiart was de oudste van de acht kinderen van Albert Carton de Wiart (1870-1938) en van Lucienne Brifaut (1874-1958). In 1904 verkreeg Albert Carton adelserkenning.
Carton de Wiart studeerde aan het Sint-Michielscollege in Brussel, het Klein en Groot Seminarie in Mechelen en het Angelicum in Rome. Hij promoveerde tot doctor in de theologie (1923), werd priester gewijd in 1921 en werd professor thomistische wijsbegeerte aan het grootseminarie van Mechelen in (1923). In 1934 werd hij vicaris-generaal en hulpbisschop van het aartsbisdom Mechelen-Brussel. Zijn leuze luidde: "In spe fortitudo".
In 1945 werd hij de zeven en negentigste bisschop van Doornik. Hij nam progressistische stellingen in en steunde de maatschappelijke hervormingen die in het voordeel van de arbeidersklasse werden genomen.

David Cross (Turnchapel, 23 april 1949) is een Brits musicus. Hij is vooral bekend geworden als violist en toetsenist bij King Crimson.
Cross speelde van 1972 tot 1974 bij King Crimson. Zijn spel op elektrische viool en de mellotron bepaalde in belangrijke mate het geluid op de albums "Lark's Tongues in Aspic" en "Starless and Bible Black". Hij moest onder druk van bandleider Robert Fripp de band verlaten, het album "Red" was toen al opgenomen; hij wordt genoemd als gastmusicus. Ook aan het livealbum USA werkte hij (eerder opgenomen) nog mee. Hierna speelde Cross onder meer in de rocktheatergroep Ascend en speelde hij als gast op platen van andere bands. Sinds 1987 speelt hij in de band Radius waarmee hij sindsdien vijf albums uitbracht. Pas in 1989 verscheen een eerste soloalbum, "Memos from Purgatory", een instrumentaal album waarop Cross zijn interesse in Arabische en andere oosterse muziek verwerkte. Met de andere muzikanten die aan dit album meewerkten werd in 1992 het album "The Big Picture" opgenomen. Dit album is, door de belangrijke compositorische bijdragen van de andere muzikanten, te beschouwen als een echt bandalbum. De muziek doet op veel momenten denken aan die van het oude King Crimson. Onder de naam The David Cross Band werd ook live opgetreden. Met dezelfde band werd in 1994 het derde album "Testing to Destruction" opgenomen, dat deels uit improvisaties bestaat en voor de rest de op het vorige album ingeslagen koers vervolgt. Op het vierde album "Exiles" uit 1998 was de band grotendeels vervangen en werkte Cross samen met gastmuzikanten als Robert Fripp, John Wetton en Peter Hammill. Het titelnummer is een nieuwe versie van het gelijknamige nummer van King Crimson. In 1999 richtte Cross zijn eigen platenmaatschappij Noisy Records op. In 2005 verscheen "Closer Than Skin". Op dit album werkte Cross onder meer samen met oud-King Crimson tekstschrijver Richard Palmer-James.

Robert Booker Tio Huffman (Houston (Texas), 1 maart 1965), beter bekend als Booker T, is een Amerikaans professioneel worstelaar, die actief is in de WWE op "SmackDown" als General Manager. Booker was ook bekend in de World Championship Wrestling (WCW) en Total Nonstop Action Wrestling (TNA).
Als zwaargewicht werd hij in zijn carrière vijfmaal wereldkampioen bij WCW, en in juli 2006 won hij voor het eerst het WWE World Heavyweight Championship bij WWE.
Booker T werd getraind door "Scott Casey" en tekende samen met zijn broer "Lane" een contract bij de WCW in het begin van jaren '90. Tijdens hun tijd in WCW wonnen de broers Booker en Lane, beter bekend als Harlem Heat, 10 Tag-Team titels.
Hij is de 2006 King of the Ring winnaar, waardoor hij zich sinds Judgment Day 2006, King Booker noemt. Na zijn overstap naar de TNA heeft hij zijn naam weer verandert In Booker T. Hij is ook de eerste Champion of Champions, nadat hij op Cyber Sunday 2006 een match won tegen zowel de WWE Champion, alsook de ECW Champion.
Booker T. runt momenteel een worstelschool in Houston (Texas) waar hij jonge talenten traint, deze geven ook maandelijks een evenement, waar ook verschillende WWE-worstelaars te zien zijn.
Op 30 januari 2011, tijdens de Royal Rumble, keerde hij terug in WWE. Hij kwam binnen als nummer 21 en werd later geëlimineerd door Mason Ryan. Sinds de Friday Night Smackdown-aflevering van 4 februari 2011 is hij mede-commentator van Smackdown. Tijdens Monday Night Raw op 6 juni 2011 kreeg Booker T een uitdading van Jack Swagger die hij aanvaardde met zijn quote "Can You Dig It... Sucka". Booker won de match met een "Count Out".

Ludovicus Heylen, O. Praem. (Kasterlee, 5 februari 1856 - Namen, 27 oktober 1941) was de 26ste bisschop van het Belgische bisdom Namen van 1899 tot bij zijn overlijden in 1941.
Heylen studeerde in het college van de paters jezuïeten te Turnhout. Nadien, in augustus 1875 trad hij in, bij de norbertijnen van Tongerlo. Hij nam het religieus habijt aan, en kreeg als kloosternaam: Thomas van Canterbury. Vanaf dat ogenblik ging hij door het leven als Thomas-Louis Heylen. Op 11 juni 1881 werd hij in Mechelen priester gewijd. Hij was intelectueel begaafd en werd naar de Gregoriaanse Universiteit in Rome gezonden, alwaar hij, in 1883, doctoraten in theologie en in canoniek recht behaalde.
In 1887 werd hij vicaris van de abt-generaal van de Brabantse circarie. Bovendien werd hij -van 1887 tot 1899- abt van de abdij van Tongerlo.
In 1888 richtte hij het Broederschap van de Mis Van Eerherstel op. 
Een jaar later, in 1889, werd hij belast met de functie van vicaris-generaal van de Norbertijnen in België. Tijdens datzelfde jaar stichtte hij een premonstratenzerpriorij in Manchester (Groot-Brittannië). 
In 1898 stichtte hij de apostolische prefectuur van Uélé (achteraf omgevormd tot apostolisch vicariaat van Buta). Daarenboven werd hij vicaris van de abt-generaal van Frankrijk.
In september 1899 werd hij door paus Leo XIII aangeduid om Jean-Baptiste Decrolière op te volgen als bisschop van Namen en op 30 november volgde zijn wijding in de Sint-Aubankathedraal van het diocees. Thomas-Louis Heylen begon aldus een 42-jarig episcopaat: het langste dat men in het bisdom Namen heeft opgetekend.
Vanwege zijn toewijding werd hij in 1901 door paus Pius X uitgekozen om de internationale eucharistische congressen te organiseren. Hij haastte zich om er een in de stad Namen in te richten (1902). Dit congres was de start voor een pastorale heropflakkering in het bisdom: verscheidene apostolische werken zagen toen het levenslicht. Mgr. Heylen organiseerde nog zestien andere eucharistische congressen tussen 1904 en 1930, onder meer het congres van Lourdes in 1914.
Toen de anti-religieuze wetten in Frankrijk (1902) verscheidene geestelijke orden dwongen om het land te verlaten, ontving Heylen in zijn bisdom een twintigtal mannelijke en zowat negentig vrouwelijke gemeenschappen. Dit liet hem onder meer toe om de abdij van Leffe (Dinant) weder in te richten met de uit Frigolet (Frankrijk) toegekomen norbertijnen. Na de Eerste Wereldoorlog keerden een aantal van hen terug naar hun vaderland hetgeen ertoe leidde, dat Heylen in 1929, beroep deed op zijn abdij van herkomst (Tongerlo) om paters te zenden, zodat de continuïteit in Leffe verzekerd bleef.
Gedurende de Eerste Wereldoorlog, terwijl het bisdom zwaar leed onder het conflict dat er werd uitgevochten (in Dinant, Namen en aan de Semois), stond Heylen meermaals persoonlijk in, voor de vrede van de Namense bevolking. Hij bezocht zoveel mogelijk zijn parochies om er de oorlogsslachtoffers te troosten en hulp te organiseren. In de bisschoppelijke vertrekken stelde hij een Bureau samen dat tot doel had opzoekingen te verrichten voor de hergroepering van gescheiden families.
Met de Duitse bezetter onderhield hij correcte, maar koele betrekkingen. Zijn houding van vastberadenheid en moed leverde hem na de oorlog vele onderscheidingen op.
Heylen was van geboorte Vlaming en Nederlandstalig. Niettemin was hij bij de Waalse en dus Franstalige bevolking geliefd. In de Sint-Aubankathedraal van Namen werd door de parochianen een bronzen standbeeld ter zijner nagedachtenis opgericht. Dit beeld werd in 1956 gemaakt door Charles Leplae.
Heylen was de grootoom van E. H. Hendrik Heylen (° Weert, Bornem, 30-8-1912, † Mortsel, 14-6-2000), die onderpastoor was van de Sint-Bavoparochie te Boechout van 1949 tot 1959, en pastoor was van de Sint-Benedictusparochie te Mortsel, van 1959 tot 1984.

De A2, bijgenaamd Autostrada Soarelui, is de snelweg tussen Boekarest en Constanța, de grootste haven van Roemenië aan de Zwarte Zee, met de bedoeling om meer toeristen daarnaartoe te lokken door het vervoer te verbeteren. De weg kwam gereed in november 2012 en heeft een lengte van 225 km.
De aanleg van de snelweg begon al in de communistische tijd.
Tussen Fetești en Cernavodă werd de eerste 18 km aangelegd, dit deel werd geopend in 1987.
Naast de snelweg werd ook een spoorweg gebouwd op de viaducten over de Donau.
Na de val van het communisme in 1989 werd het werk aan de snelweg nog een kleine periode voortgezet, maar uiteindelijk stopte men in 1993.
In 1998 werd het werk weer voortgezet. In 2004 werd bijna de helft van de snelweg geopend, tussen Boekarest via Fundulea naar Drajna (circa 97 km) en met de 20 jaar oude Fetești - Cernavodă erbij ongeveer 115 km (53%).
In september 2004 werd het gedeelte tussen Fetești - Cernavodă heropend nadat er een tijdje werd gerepareerd aan de viaducten. De bouw werd eind 2012 afgerond.
Andere snelwegprojecten in Roemenië zijn de uitbreiding van de A1 (113 km) die ook gebouwd is in de communistische tijd, de A3, A4 en A5.

Metselen is een techniek waarbij stenen of blokken met specie of lijm op en tegen elkaar worden gelegd.
De stenen worden in een bepaald verband aangebracht. De techniek van het metselen werd al in het Romeinse Rijk toegepast. De ogenschijnlijk simpele techniek van het metselen is meer dan het stapelen van stenen. De hoofdzaak is dat de stenen zodanig in de metselspecie worden gewreven dat alle ruimten tussen de stenen volledig volraken, met andere woorden dat er zogenoemd "vol en zat" wordt gewerkt. hiervoor is oefening nodig.
De specie of mortel die in plastische toestand gebruikt wordt zoals hierboven omschreven, bestaat uit zand, bindmiddel en water. Het bindmiddel is meestal portland- of hoogovencement waaraan soms ook nog kalk wordt toegevoegd. De eigenschap te kunnen verstenen en aan de stenen te hechten, wordt aan het bindmiddel ontleend, dat met water wordt aangemaakt langzaam gaat verharden. Water is noodzakelijk om het verhardingsproces te laten plaatsvinden. Het is daarom noodzakelijk dat de stenen een dusdanig vochtgehalte hebben dat ze niet te veel water aan de specie onttrekken. Het vochtig maken en aanvoeren van de stenen is een van de taken van de opperman. 
Om een muur loodrecht op te metselen maakt de metselaar gebruik van metselprofielen. Dit zijn houten of metalen stijlen die op de hoeken of aan het einde van de muur zuiver "te lood" worden gesteld óf door hemzelf óf door de timmerman. Hierop tekent hij de "laagverdeling" af met behulp van de "lagenlat". Een "laag" bestaat uit de dikte van de steen samen met de dikte van de voeg. Daarna telt hij vanuit het meterpeil naar onderen toe om waterpas te beginnen. Hij trekt vervolgens de "draad" van het ene naar het andere profiel te beginnen bij de onderste laag.
Metselen maakt deel uit van de ruwbouw.

Het baweanhert ("Axis kuhlii") is een hertensoort. De wetenschappelijke naam "Axis kuhlii" verwijst naar de Duitse zoöloog Heinrich Kuhl.
In tegenstelling tot het zwijnshert ("Axis porcinus") zijn de juvenielen van het baweanhert niet gespikkeld. Ze worden ongeveer 140 cm lang en ongeveer 50 - 60 kg zwaar. De schouderhoogte is 65 - 70 cm. Het dier heeft een bruinachtige vacht met een witte buikzijde. De voorzijde van de achterpoten is eveneens wit. De staart bevat een vrij lange kwast, die aan de bovenzijde bruin en aan de onderzijde witachtig is.
Deze dieren zijn vooral grazers maar eten ook vruchten en bloemen.
Deze soort komt uitsluitend voor op het Indonesische eiland Bawean voorkomt. Ze leven vooral in rivierrijke en moerasgebieden.
Natuurlijke vijanden zijn roofvogels en grote slangen zoals de python.

De Recofa is een landelijk overlegorgaan van rechters-commissaris in faillissementen en surseances van betaling. De Recofa valt onder de Raad voor de Rechtspraak. Voorheen was het een werkgroep van de Nederlandse Vereniging voor Rechtspraak (NVvR), de beroepsvereniging en vakbond van rechters en officieren van justitie in Nederland.
De Recofa stelt periodiek de "Richtlijnen voor faillissementen en surseances van betaling" vast. Deze richtlijnen bevatten bepalingen die bedoeld zijn ter uniformering van het rolbeleid van rechtbanken. Tevens bevatten zij algemene instructies aan curatoren en bewindvoerders, onder meer ter zake van
De vaststelling van de richtlijnen vindt plaats in overleg met:

Een shoarmarol is een snack met van binnen shoarmavlees in een omhulsel van "yufka", te vergelijken met "strudelteig" ofwel filodeeg. Het is te verkrijgen in de Turkse en Marokkaanse winkels. Het is een flinterdun, elastisch deeg van meel, zout, olie en lauwwarm water. De snack wordt warm genuttigd en dient in de frituurpan te worden bereid.

Emiel Jozef De Smedt (Opwijk, 30 oktober 1909 - Brugge, 1 oktober 1995) was de 24ste bisschop van Brugge.
Emiel Jozef De Smedt werd geboren in een brouwersfamilie in Opwijk. De familie had voorvaders in de gemeente Opwijk tot in de 14de eeuw. Hij was de zoon van Joseph De Smedt (1875-1968), brouwer en burgemeester van Opwijk en van Sophie Couckx (1883-1969). Van de negen kinderen in het gezin, was hij de oudste.
Na zijn humaniora in Boom ging De Smedt studeren aan het seminarie van Mechelen en aan de Gregoriana te Rome. Daar behaalde hij het doctoraat in de filosofie en de theologie.
Zijn proefschrift in de theologie (1938) behandelde 'De eenheid van de H. Geest met de rechtvaardige, volgens Basilius de Grote'.
In 1933 werd De Smedt tot priester gewijd en in 1935 benoemd tot professor en geestelijk directeur aan het Sint-Jozefseminarie in Mechelen. In 1945 werd hij president van het Mechelse Grootseminarie.
Op 29 juni 1950 werd hij tot hulpbisschop van het aartsbisdom Mechelen-Brussel gewijd en tot Titulair Bisschop van Elusa benoemd. Zijn wapenspreuk was 'Ministrando' (In dienstbaarheid).
Op 30 juli 1952 werd hulpbisschop De Smedt tot 24ste bisschop van Brugge benoemd, het ambt dat hij tot in 1984 zou uitoefenen. Op 7 september werd hij in de Brugse kathedraal geïnstalleerd.
Tijdens zijn episcopaat wijdde hij 620 diocesane priesters, onder wie Johan Bonny, Roger Vangheluwe en Godfried Danneels. Ook werd hij co-consecrator bij de bisschopswijdingen van Godfried Danneels, van zijn hulpbisschoppen Maurits Gerard De Keyzer en Eugeen Laridon en van zijn opvolger Roger Vangheluwe.
Vooral tijdens de eerste tien jaar van zijn episcopaat kende de Kerk in zijn diocees een opmerkelijke ontwikkeling. Een groot aantal kerken, scholen, parochiecentra, kloosters, werd gebouwd. De financiering ervan gebeurde voor een gedeelte door de jaarlijkse tombola die in het kader van Domus Dei werd georganiseerd en waarvoor aan alle gelovigen om medewerking werd gevraagd.
In 1954 kwam een socialistisch-liberale regering tot stand, die de homogene CVP-regering uit de periode 1950-54 opvolgde. Deze regering, geleid door Achiel Van Acker, had als een van haar voornemens een nieuwe wetgeving tot stand te brengen die minder gunstig zou zijn voor het katholiek scholennet. De minister van onderwijs Leo Collard nam hierin het voortouw en werd kop van jut bij de katholieke opinie.
Deze nieuwe schoolstrijd nam hevige afmetingen aan en leidde tot massale manifestaties.
Het bisdom Brugge nam in de strijd een belangrijke plaats in. Als tegenzet werden onder meer talrijke nieuwe scholen opgericht of bestaande aanzienlijk uitgebreid. Hiervoor werd niet vergeefs een actief beroep gedaan op de vrijgevigheid van de bevolking, vooral via de organisatie 'School en Gezin'.
Toen de verkiezingen van 1 juni 1958 zich aankondigden, werd aangenomen dat het om een cruciaal moment ging. Indien de rood-blauwe coalitie verder kon doorgaan, was er geen verbetering voor het katholiek onderwijs in het zicht. Alles werd er dus op gezet opdat deze meerderheid zou kantelen en de CVP de verloren positie zou herwinnen. De CVP won de volstrekte meerderheid in de Senaat maar behaalde die op enkele zetels na niet in de Kamer van Volksvertegenwoordigers. Als gevolg aan de nieuwe situatie werd onder de partijen een bestand afgesproken en werd een schoolpact afgesloten dat de schoolvrede moest bewerkstelligen en tot op vandaag de basis vormt van de verhoudingen tussen de overheid en de verschillende scholennetten.
In het behalen van het verkiezingsresultaat had bisschop De Smedt een niet onbelangrijke rol gespeeld. Hij had namelijk op 25 mei 1958 een herderlijke brief in alle kerken doen voorlezen waarin hij verklaarde dat het te bereiken doel vereiste dat alle gelovigen voor de CVP zouden stemmen en 'stemmen voor de Volksunie in de huidige omstandigheden zwaar zondig' was. De Volksunie had er zijn hoop op gesteld bij deze verkiezing een doorbraak te realiseren. Die bleef uit en de partij haalde nauwelijks meer stemmen en bleef met slechts één zetel in de Kamer vertegenwoordigd. De tussenkomst van de Brugse bisschop (die niet op even kordate wijze gevolgd werd door de andere bisschoppen) werd dan ook in de Vlaams-nationalistische middens bijzonder kwalijk genomen en wordt er soms tot op vandaag gememoreerd. Deze tussenkomst was het laatste publieke stemadvies vanwege een Belgische bisschop.
Toen het Tweede Vaticaans Concilie in 1959 werd aangekondigd, begon de actieve periode van bisschop De Smedt in Rome. Hij zou uitgroeien tot een van de opvallende deelnemers. Hij werd lid en woordvoerder van een van de onderdelen van de vergadering, het Secretariaat voor de Eenheid onder de Christenen.
Op 19 november 1962 hield hij een opmerkelijke tussenkomst tijdens de plenaire concilievergadering, waarin hij, als woordvoerder van het Secretariaat voor de Eenheid onder de Christenen, bemerkingen formuleerde over de tekst die werd voorgelegd aangaande 'Schrift en Traditie'. Als gevolg hiervan besliste Paus Johannes XXIII dat de ontwerptekst grondig zou herzien worden.
Op 3 december 1962 haalde hij de wereldpers met zijn felle kritiek op het klerikalisme en het juridisme die binnen de Kerk volgens hem heersten en dat hij met een woord van eigen vinding resumeerde als 'triomfalisme'.
In de latere conciliejaren hield hij zich voornamelijk bezig met problemen van godsdienstvrijheid en van pastorale vernieuwing.
In het begin van de jaren negentienhonderd zestig werd de eenheid of de splitsing van de katholieke universiteit in Leuven een van de twistpunten in de Belgische communautaire discussies.
Een eerste stap werd in 1962 gezet door een de facto splitsing aan de top van de universiteit, waarin onder een algemene rector magnificus, een Vlaamse en een Franstalige organisatie tot stand kwam. De Belgische bisschoppen, als inrichtende macht, hielden aan de eenheid van de Alma Mater en bevestigden dit in een gezamenlijk mandement op 13 mei 1966.
Aan Vlaamse kant, vooral bij de studentenverenigingen, werd de evolutie onvoldoende geacht en werd hevig strijd gevoerd voor 'Leuven Vlaams'. Op 2 februari 1968 deed Mgr. De Smedt een opzienbarende verklaring, zeggende dat hij zich 'schromelijk had vergist' door vast te houden aan de eenheid van de twee universitaire vleugels. Niet lang daarna was de splitsing een feit. In 1970 namen twee universiteiten de juridische opvolging van de eenheidsstructuur. De Katholieke Universiteit Leuven bleef in deze stad gevestigd, terwijl de Université catholique de Louvain een nieuwe universiteitsstad bouwde in Ottignies, onder de naam Louvain-la-Neuve.

Het wapen van Aken toont een naar rechts kijkende, rood gebekte, getongde en geklauwde adelaar op een gouden schild. De kleuren van de gemeente zijn zwart-geel. 
Het wapen werd geregistreerd op 24 januari 1980, maar wordt al sinds zeer lange tijd gebruikt. De adelaar staat symbool voor het Heilige Roomse Rijk en symboliseert dat Aken een stad was waar de koningen gekroond werden. Alle rijkssteden, dit zijn steden die direct onder de heerschappij van de keizer vielen, hebben een soortgelijke wapentekening.
Alleen tijdens de Napoleotische tijd van 1811 tot 1815 had Aken een ander wapen dat op 6 juni 1811 aan de stad werd toegekend. De bijen verwijzen naar dat Aken bij de "goede steden van het rijk" hoorde.

De Groep Wilders was een fractie in de Nederlandse Tweede Kamer, die op 3 september 2004 werd gevormd toen Tweede Kamerlid Geert Wilders uit de fractie van de VVD stapte na onenigheid over de politieke koers. Wilders besloot zijn Kamerzetel niet op te geven, en ging tot de Tweede Kamerverkiezingen 2006 als onafhankelijk Kamerlid verder.
De onenigheid tussen Geert Wilders en de VVD ging vooral over het feit dat hij zich niet wilde voegen naar fractiestandpunten. Het conflict begon in juni 2004, toen Wilders samen met fractiegenoot Gert-Jan Oplaat zonder enig overleg een tienpuntenplan in de publiciteit bracht, waarin een pleidooi werd gevoerd voor een rechts-conservatieve koers van de liberalen. In juli presenteerden zij dit pamflet als "RECHT(S) op je doel af", waarin gepleit werd voor strengere straffen, een hogere maximumsnelheid, het uitzetten van radicale imams en het weren van Turkije als lid van de Europese Unie. Na het zomerreces trok Wilders dit door in de lijn dat de fractie op voorhand zijn standpunt diende te steunen om onder geen beding in te stemmen met de onderhandelingen over toetreding van Turkije tot de Europese Unie. Zie ook het stuk over de aanloopperiode voor de PVV in 2004-2006 op de pagina over Geert Wilders.
Wilders positioneerde zich rechts van de VVD. Als onafhankelijk Kamerlid bepleitte hij een stop op de immigratie, de aanpak van radicale moskeeën, een gedwongen terugkeer van allochtone reljeugd naar het land van afkomst en een steviger justitiebeleid. In de aanloop naar het referendum over de Europese Grondwet voerde Wilders campagne voor een 'nee'-stem. Begin 2006 richtte Wilders de Partij voor de Vrijheid (PVV) op waarmee hij deelnam aan de Tweede Kamerverkiezingen 2006. De PVV haalde bij deze verkiezingen 9 Kamerzetels. Bij de Tweede Kamerverkiezingen 2010 haalde de partij 24 zetels.


In filosofisch opzicht geeft de term activisme met ingang van Johann Gottlieb Fichte aan dat het oneindig 'ik' door oorspronkelijke handelingen zichzelf doet bestaan: "In het begin was de daad."

Tüddern (in het Nederlands: "Tudderen") is een dorp dat de hoofdplaats vormt van de Duitse gemeente Selfkant in het Kreis Heinsberg in de deelstaat Noordrijn-Westfalen. 
Tudderen is het op één na meest westelijke dorp van Duitsland, na het naburige kerkdorp Millen, en ligt pal op de grens met Nederland, op minder dan een kilometer van de bebouwde kom van Sittard.
Van 1949 tot 1963 behoorde Tudderen, met de rest van de Selfkant, als het 'Drostambt Tudderen' tot Nederland.
De banden met Sittard gingen echter al veel verder terug.
De Selfkant behoorde met onder meer Sittard, Susteren en Born eeuwenlang tot het hertogdom Gulik. Deze streek was dus van oudsher het natuurlijke achterland van Sittard, en is daarvan pas in 1815 losgemaakt.
In de Romeinse tijd lag in Tudderen een statio aan de heerbaan van Heerlen naar Xanten. De oudste vermelding van de plaats is van 150 n.Chr., door de Alexandrijnse geograaf Ptolemaeus, als „Teuderion“.
In de volgende oorkonde, het Itinerarium Antonini van de 4de eeuw, luidt haar naam ”Teudurum”. In het Germaans verschoof de klemtoon van /-durum/ naar het eerste woorddeel. Vervolgens zwakte de naam af tot Tudderen (Tüddern).
De naam kan zijn afgeleid van een keltisch woord met gelatiniseerde uitgang: "Teuto-durum", dat „Volksburg“ of wellicht „Noordstad“, „Stad in het Noorden“ betekent. 
Het woord "teuto" > "touto" betekent „volksstam“ (indogermaans "*teutā", vergelijk "deutsch"]) was vermoedelijk homofoon met het keltische "touta-" > "tuta-" „links /linker-“, „noordelijk“. Het bekende woord "duron" stond aanvankelijk voor „deuren“, vervolgens voor een „[door een muur omgeven] stad“ en eventueel ook voor "forum", naar het Romeinse voorbeeld (vergelijk "Forum Julii" > Fréjus, Provence met "Augustodurum" > Bayeux, Normandie). "Duron" wordt in het Weense Glossarium "De nominibus gallicis" als "doro" „ostium“ vermeld. In het Bretons en het Welsh betekent "dor" nog „deur“.
Tüddern lag aan de Romeinse heerbaan van Xanten naar Heerlen. Er zijn resten van vroegmiddeleeuwse graven gevonden.
Tüddern werd in de middeleeuwen voor het eerst vermeld in 1144. Het behoorde aanvankelijk tot de heerlijkheid Millen, later tot de Heerlijkheid Heinsberg en vanaf 1484 tot het Hertogdom Gulik, later Gulik-Berg. In 1815 werd het Pruisisch bezit, later Duitsland, met uitzondering van de periode 1949-1963, toen het bij Nederland hoorde.
Tüddern ligt op een hoogte van 41-53 meter in het dal van de Roode Beek ("Rodebach"). het is een landbouwgebied. In het oosten ligt het natuurgebied "Tüdderner Fenn", met laaggelegen loofbos en hoger gelegen naaldbos. Tussen 1968 en 1990 lag hier in een deel van het bos de Löwensafari Tüddern.
Sittard (wijk Broeksittard), Millen, Höngen, Wehr, Süsterseel

Džejla Glavović uit Bosnië werd in 2002 verkozen tot Miss Earth in de Filipijnen.
Glavović werd ontslagen als Miss Earth 2002 wegens het niet naleven van de contractuele regels en het regelmatig absent zijn tijdens officiële aangelegenheden. Winfred Adah Omwakwe uit Kenia, die tijdens de verkiezingsavond van Miss Earth 2002 de tweede plaats behaalde, werd aangewezen als Miss Earth 2002 en nam alle taken over van Džejla Glavović.

Tsarevitsj Dimitri Ivanovitsj ook bekend onder de namen Dimitri van Oeglitsj en Dimitri van Moskou (Russisch: Дмитрий Иванович, Дмитрий Угличский, Дмитрий Московский) (Moskou, 19 oktober 1581 - wrsch. Oeglitsj, 15 mei 1591) was de zoon van Ivan de Verschrikkelijke met diens achtste vrouw Maria Nagaja.
Het kind was slechts twee jaar oud toen zijn vader stierf en zijn halfbroer Fjodor I de troon besteeg. Fjodor was verstandelijk gehandicapt en liet daarom de staatszaken over aan zijn zwager Boris Godoenov. Godoenov besloot al gauw om Dimitri samen met zijn moeder te verbannen naar het stadje Oeglitsj. 
Hier werd de tsarevitsj op 15 mei 1591 teruggevonden met opengesneden keel. Volgens de autopsie in opdracht van Godoenov zou de tsarevitsj terwijl hij met een mes speelde een epilepsieaanval hebben gehad en zichzelf om het leven hebben gebracht. Voor deze stelling is er nooit een tegenbewijs gevonden. Duidelijk is in ieder geval dat deze bizarre dood Godoenov ten goede kwam. 
Na de dood van Fjodor in 1598 werd Godoenov tsaar. Tijdens zijn regeerperiode staken allerlei geruchten de kop op dat Dimitri nog zou leven. Verscheidene valse Dimitri's hebben geprobeerd in te spelen op deze geruchten om de troon op te eisen.

Protocol tot het wijzigen van het te Warschau op 12 oktober 1929 ondertekende "Verdrag tot het brengen van eenheid in enige bepalingen inzake het internationale luchtvervoer" (Den Haag, 28 september 1955).
Het Protocol van Den Haag 1955 trad voor Nederland in werking op 1 augustus 1963 en wijzigt een aantal bepalingen van het Verdrag van Warschau.
In totaal zijn 137 staten partij bij het protocol.

Hoog Soeren is een dorp gelegen in de bosrijke streek de Veluwe, in de gemeente Apeldoorn, in de Nederlandse provincie Gelderland. Het dorp ligt 85 meter boven NAP. Landelijk gezien is het centraal gelegen, 5 kilometer ten westen van Apeldoorn.
In het dorp en het omringende bosgebied wonen 245 mensen (1 januari 2008). Er wonen relatief veel 65-plussers en mensen met een hoog inkomen.
Het dorp is omsloten door de bossen van de Koninklijke Houtvesterij Het Loo en geniet van de gemeente Apeldoorn de status van beschermd dorpsgezicht, en kreeg daarnaast diezelfde status ook van rijkswege in juni 2012.
Vooral in het weekend bezoeken toeristen het in een bosrijke omgeving gelegen dorp. Het dorp Hoog Soeren ligt te midden van de zuidelijke bossen van Kroondomein het Loo, een landgoed dat vroeger bij het nabijgelegen Koninklijk Paleis "Het Loo" hoorde. Op wandelingen door de uitgestrekte bos- en heidevelden zijn vaak edelherten en wilde zwijnen te zien. 's Avonds kan men ook wel vossen of dassen tegenkomen. In de herfst is er op een van de weinige plekken in Nederland nog het "burlen" van herten te horen, als teken dat de bronsttijd is aangebroken.
Het dorp Hoog Soeren kent slechts drie wegen die een eigen naam hebben. De weg vanuit Apeldoorn heet Soerenseweg. Deze gaat in het dorp over in de Pomphulweg. De Kampsteeg loopt vanaf de Amersfoortseweg het dorp in. De overige wegen zijn goed onderhouden maar onverharde wegen, die geen eigen naam hebben. Een adres wordt aangeduid met de dorpsnaam, gevolgd door het huisnummer.
In het dorp bevindt zich een brandweerpost die dankzij zijn ligging en de specifieke kennis van de bemanning, een bijzondere rol speelt bij de bestrijding van natuurbranden die in de zomer vaak voorkomen op dit deel van de Veluwe.
In Hoog Soeren zijn volksverhalen rondom witte wieven en dwaallichtjes.


De PPG Wave is een analoge/digitale synthesizer en werd geproduceerd door het Duitse bedrijf Palm Products GmbH van 1981 tot 1987.
De PPG Wave gebruikte digital golfvormen en analoge VCAs en filters. De PPG Wave is in drie versies gebouwd: 
De Wave is een combinatie van een synthesizer en een sequencer, waarbij de sequencer relatief geavanceerd was met de mogelijkheid om geluiden realtime te beïnvloeden.
Grote aantallen zijn er nooit verkocht, naar schatting zijn er ongeveer 300 Wave 2.2 en 700 Wave 2.3 instrumenten geproduceerd.
Internationaal gezien werd de PPG Wave gebruikt door onder andere a-ha, Alphaville, David Bowie, Jean Michel Jarre, Marillion, Level 42, Art of Noise, Tangerine Dream, Tears for Fears, Stevie Nicks, Thomas Dolby en Stevie Wonder.
Een bekende Nederlandse gebruiker van de PPG Wave was Robert Jan Stips.
Toen het einde van de PPG in zicht kwam, was dit het begin voor Waldorf Electronics GmbH. Zij gebruikte de techniek van de PPG om later de Microwave uit 1989 te produceren. Vergelijkbare modellen zouden in latere jaren uitkomen, zoals de WAVE synthesizer uit 1993, de Microwave II (1997) en de met overvloedige knoppen XT en XTk (1998).
Na de PPG gingen andere producenten ook wavetable synthesizers produceren, zoals Ensoniq en Waldorf. Recentelijk kwam hier de Access Virus TI bij, met 64 wavetables. De ontwikkeling van software synthesizers heeft geleid tot VST plug-ins van de oorspronkelijke PPG Wave serie, zoals de Waldorf Wave 2.V en 3.V.

De Miss Venezuela-verkiezing is de nationale missverkiezing van Venezuela en wordt gehouden sinds het jaar 1952.
De Miss Venezuela-verkiezing is verantwoordelijk voor de Venezolaanse Missen voor Miss Universe, Miss World en Miss International.
Venezuela neemt sinds 1952 deel aan de Miss Universe-verkiezing en nam voor het eerst deel aan Miss World in 1955 en won met Susana Duijm.
Het land nam in 1960 voor het eerst deel aan Miss International.
De Miss Venezuela-verkiezing wordt over de hele wereld erkend als een van de meest toonaangevende en prestigieuze nationale missverkiezingen.
De organisatie van Miss Venezuela is in handen van Osmel Souza, in Latijns-Amerika bekend als "Zar de la Belleza".
Venezuela is het land met de meeste schoonheidstitels ter wereld. Naast het winnen van een tal van continentale en kleine internationale Missverkiezingen, heeft het land zes Miss Universe-winnaressen, zes Miss Worlds, één Miss Earth en zes Miss International-winnaressen.
Tijdens de jaren 90 werd India als één van de grootste concurrenten van Venezuela beschouwd, naast Puerto Rico en Colombia.
De Miss Venezuela-verkiezing wordt live uitgezonden over heel Latijns-Amerika via Venevision.
De duur van de verkiezingsavond is gebruikelijk vier uur en deze wordt gehouden in eind september van ieder jaar. Er gaan twee à drie maanden van voorbereidingen en evenementen aan vooraf waar speciale awards worden uitgereikt. Twee van de belangrijkste evenementen van Miss Venezuela zijn de persconferentie en het "Gala de Belleza".
Venezuela is 's werelds grootste consument van cosmetica en de wil om een mooi uiterlijk te bezitten is groot voor de Venezolanen.
Ieder jaar melden zich duizenden aspiranten aan voor de Miss Venezuela verkiezing waarvan er door de strenge en selectieve ogen van de organisatie uiteindelijk 26 tot 32 kandidaten worden gekozen die hun staat mogen vertegenwoordigen in de Miss Venezuela-verkiezing.
Sommige jonge vrouwen nemen vijf of zes jaar deel aan de selecties in de hoop een plaats te kunnen bemachtigen.
Afvallen tijdens deze procedure hoeft echter niets te betekenen voor de toekomst: Mariangel Ruiz Torealba, Miss Venezuela 2002, wist zich in 1998 niet te plaatsen in de top 120; Barbara Clara, die de 3e plaats behaalde tijdens Miss Venezuela 2004, deed driemaal eerder een gooi naar een finaleplaats in Miss Venezuela.
In de Miss Venezuela 2005 verkiezing waren Miss Aragua, Marianne Puglia en Miss Vargas, Johanna Penaloza, afgewezen in hun eerdere pogingen in 2002 en 2003.
De 23 staten van Venezuela, het Hoofdstadsdistrict en de twee regio's van Zulia zijn ieder jaar vertegenwoordigd tijdens de verkiezing van Miss Venezuela. In sommige jaren worden andere regio's van het land vertegenwoordigd.
Grote staten en regio's als Zulia, Carabobo en Tachira houden ieder jaar een missverkiezing om een kandidaat te verkiezen die later meedingt naar de titel van Miss Venezuela.
Een aspirant voor de Miss Venezuela-verkiezing neemt over het algemeen deel aan een regionale verkiezing in het geval er een verkiezing in haar staat wordt gehouden of gaat direct naar het hoofdkantoor van de Miss Venezuela-verkiezing in de hoofdstad Caracas.
Een regionale verkiezing selecteert gebruikelijk drie tot zes kandidaten die het meest geschikt zijn om de staat te vertegenwoordigen of een grenzende staat (een kandidate die een finaleplaats heeft in de Miss Carabobo verkiezing, kan aangewezen worden om de grenzende staat Yaracuy te vertegenwoordigen in Miss Venezuela).
Osmel Souza maakt te allen tijde deel uit van ieder jurypanel van verkiezingen voorafgaand aan de Miss Venezuela verkiezing.
De kandidaten die zich hebben geplaatst voor de Miss Venezuela-verkiezing hebben echter geen enkele garantie ook daadwerkelijk aanwezig te zijn tijdens de verkiezingsavond, vanwege de organisatie die zich het recht behoudt een kandidate te diskwalificeren indien zij onvoldoende medewerking toont en de trainingsprocedures niet serieus neemt, maar deze beslissing wordt over het algemeen genomen voordat de Missen bij elkaar komen en de sjerps met de staat-titels overhandigd zijn.
De verkiezing heeft een 'reserve-selectie' en kan zodoende een andere kandidate aanwijzen om de Miss te vervangen.
Zodra een kandidate zich heeft geplaatst voor de Miss Venezuela-verkiezing, begint zij aan een intensief trainingsprogramma dat een half jaar kan duren.
Ze krijgt lessen in spraak, fitness, make-up, catwalk en in andere onderdelen die van belang zijn voor de Miss Venezuela-verkiezing.
De Miss Venezuela-organisatie heeft eigen plastisch chirurgen, orthodontisten en dermatologen.
Vanwege de lange duur van de verkiezingsavond (vier uur) waarin verschillende dansrondes en andere optredens voorkomen, nemen de voorbereidingen hiervoor enkele weken in beslag.
De kandidaten besteden tevens uren aan fotosessies en het passen van kledij van modeontwerpers.
De avondjurken die de kandidaten dragen worden vaak verzorgd door de topontwerpers van Venezuela als Mayela Camacho, Angel Sanchez, Durant & Diego en Jose Marie Almeida.
De winnares van Miss Venezuela krijgt na haar kroning nog een periode van speciale training.
Deze investeringen gesponsord door Pepsi Cola, "Palmolive", "Lux", "Ebel" en "Colgate" hebben hun vruchten afgeworpen met name in de Miss Universe verkiezing: het land heeft zich vanaf 1983 tot 2003 ieder jaar geplaatst in de halve finale van Miss Universe en eindigde vanaf 1991 tot 2003 in de top vijf.
Venezuela heeft ook tot twee maal toe twee internationale titels achter elkaar gewonnen, in 1981 werd Irene Saez Miss Universe en in 1982 werd Pilin Leon tot Miss World gekozen.
In 1995 won Jaqueline Aguilera Miss World en in 1996 won Alicia Machado Miss Universe.
Venezuela heeft een totaal van 72 internationale titels behaald en ieder jaar wint een Venezolaanse Miss minstens één internationale titel.
De winnaressen van de Miss Venezuela-verkiezing krijgen in Venezuela en over heel Latijns-Amerika tal van aanbiedingen op het gebied van film, theater en muziek.
Kandidaten van de Miss Venezuela-verkiezing krijgen tevens vaak een succesvolle televisiecarrière. Bijna alle Venezolaanse topmodellen en televisiepersoonlijkheden komen van de Miss Venezuela-verkiezing. Gaby Espino en enkele anderen vallen op als bekende Venezolanen die nooit aan de Miss Venezuela-verkiezing hebben deelgenomen.
Jonge topmodellen in Venezuela zoals Onelises Brochero, Dayana Colmenares en Wendy Medina werden vaak afgewezen door de Miss Venezuela-organisatie. Aan de andere kant namen topmodellen zoals Goizeder Azua Barrios, Dominika van Santen en Desiree Palotta deel aan de Miss Venezuela-verkiezing, nadat zij al een succesvolle carrière hadden opgebouwd.
Tussen het jaar 2000 en 2002 werd er een aparte verkiezing georganiseerd om de Venezolaanse Miss te kiezen die later deelneemt aan de Miss World verkiezing genaamd "Miss World Venezuela".
Sinds 2003 wordt de Miss World Venezuela gekozen tijdens de finale avond van Miss Venezuela.
De organisatie beweert dat er geen onderscheid bestaat in de rangen van de titels alhoewel de Miss Venezuela voor Miss Universe erkend wordt als de enige echte nationale Miss die de titel bezit van Miss Venezuela.
Tijdens de verkiezingsavond wordt er een top vijf gekozen waarvan eerst de Miss Venezuela - International bekend wordt gemaakt, waarna de Miss World-Venezuela wordt aangekondigd en daarna de winnares, de Miss Venezuela.
Dit systeem is gelijk aan dat van Miss India, Miss Mexico, Miss Nicaragua, Miss Peru, Miss Bolivia en andere nationale verkiezingen.
Winnaressen van de Miss Universe
Winnaressen van de Miss World
Winnaressen van de Miss International
Winnaressen van de Miss Earth
Winnaressen van de Miss América Latina
Winnaressen van de Miss Tourism Queen International
Winnaressen van de Miss Intercontinental
Winnaressen van de Miss Globe International
Winnaressen van de World Coffee Queen
Winnaressen van de International Queen of Flowers
Winnaressen van de World Banana Queen
Winnaressen van de Miss Mesoamerica International
Winnaressen van de Miss Suramérica
Winnaressen van de Miss Hispanidad Internacional
Winnaressen van de Nuestra Belleza Internacional

De Miss India-verkiezing is de nationale missverkiezing van India.
Sinds 1964 werd de verkiezing georganiseerd door Femina Magazine en werd sindsdien de Femina Miss India-verkiezing genoemd.
Voor 1964 werd de Miss India gekozen door 'Eve's weekly' in 1959, 1960, 1961 en 1962.
In 1947 en 1952 werden de winnaressen gekozen door de Indiase pers.
India neemt sinds 1952 deel aan de Miss Universe verkiezing en sinds 1959 aan de Miss World verkiezing.
Nadat de Femina Miss India verkiezing werd opgezet werd de winnares naar de Miss Universe verkiezing afgevaardigd en de 2e plaats naar de Miss World verkiezing.
Vanaf 1995 vonden er veranderingen plaats in de verkiezing van Femina Miss India.
In plaats van het kiezen van 1 winnares (de Femina Miss India) werden er sindsdien 3 winnaressen gekozen die ieder aan een internationale verkiezing deelnemen.
Ze vergkregen de titels van Miss India-Universe, Miss India-World en Miss India-Asia Pasific.
Sinds 2002 wordt er in plaats van een Miss India-Asia Pasific, een Miss India-Earth gekozen die later deelneemt aan Miss Earth.
1994 was een succesvol jaar voor India,in dat jaar werden zowel de Miss Universe als de Miss World verkiezing gewonnen door India. Sushmita Sen werd tot Miss Universe gekozen en Aishwarya Rai tot Miss World.
Naar aanleiding van de dubbele overwinning van India werden er Instituten opgezet voor het trainen en voorbereiden van Indiase Missen en kandidaten voor de Femina Miss India verkiezing.
Het aantal kandidaten nam tevens aanzienlijk toe.
Het jaar 2000 was wederom een succesvol jaar, alle Femina Miss India winnaressen wonnen hun internationale verkiezing. Lara Dutta werd in Cyprus gekroond tot Miss Universe, Priyanka Chopra won Miss World en Diya Mirza won de Miss Asia Pacific International-verkiezing.
2005 - 2004 - 2003 - 2002 - 2001 - 2000 - 1999 - 1998 - 1997 - 1996 - 1995 - 1994 - 1993 - 1992 - 1991 - 1990/89 - 1988 - 1987 - 1986 - 1985 - 1984 - 1983 - 1982 - 1981 - 1980 - 1979 - 1978 - 1977 - 1976 - 1975 - 1974 - 1973 - 1972 - 1971 - 1970 - 1969 - 1968 - 1967 - 1966 - 1965 - 1964 - 1962 - 1961 - 1960 - 1959 - 1953 - 1952 - 1947
deed mee aan de Miss Universe 1976 in Hong kong
Indira Maria Bredemeyer - 2e Plaats Miss Internationaal 1975
Persis Khambatta
Meher Mistry
Ferial Karim
Veronica Torcato
Iona Pinto
Fleur Ezekiel, eerste Miss India die deel neemt aan Miss World
Peace Kanwal
Esther Victoria Abraham (Pramila)

Zoelen is een dorp in de gemeente Buren, in de Nederlandse provincie Gelderland. De naam betekent "nederzetting aan de rivier de Zoel". Het dorp ligt ten noorden van Tiel en ten noordoosten van Kerk-Avezaath. Het dorp exclusief de verspreide huizen eromheen telt 1080 inwoners en met deze huizen telt het 1573 inwoners (2016).
Het wapen van Zoelen is afkomstig van het geslacht Pieck, welke meerdere hoge adellijke posities bezat in de Betuwe. De eerste heer van Zoelen uit dit geslacht was Carel Pieck, heer van Zoelen en Aldenhage, Brakel, en Enspijk 1712, ambtman van Beesd en Rhenoy, in de ridderschap van Nijmegen, admiraliteit van de Maze 1684, lid Staten-generaal 1705, burger van Zaltbommel 1709, trouwde december 1697 met Margaretha Jacoba du Faget van Assendelft, overleden 8 juni 1746.
Carel Pieck heer van Soelen stelt Jacob van Utrecht aan als stadhouder en griffier "der leenen" van de heerlijkheid Soelen op 29 januari 1714.
Zoelen had een eigen plantage in Suriname, De plantage werd in 1749 aangelegd door Willem Hendrik Pieck, baron van Zoelen en Brakel, Heer van Aldenhaag, Munnikenland en Enspijk en ambtman vanBeesd en Rhenoy.
Zoelen vormde van 1811 tot 1978 een zelfstandige gemeente, waartoe tevens de dorpen Kerk- en Kapel-Avezaath behoorden. 
Op 1 januari 1818 werd Wadenoijen een zelfstandige gemeente, waartoe ook Drumpt en de buurtschap Passewaaij gingen behoren. Op 1 juli 1957 werd de gemeente Wadenoijen opgeheven en het grondgebied verdeeld over Tiel en Zoelen. Op 1 januari 1978 werd de gemeente Zoelen opgeheven. Zoelen en Kerk-Avezaath werden bij gemeente Buren en Kapel-Avezaath bij de gemeente Tiel gevoegd.
Tussen 1964 en 1978 was het gemeentehuis van de gemeente Zoelen niet in het dorp Zoelen, maar in Kerk-Avezaath gevestigd.
In Zoelen staat kasteel Soelen. Aan de Molenstraat staat De Korenbloem, een korenmolen waarmee nog steeds graan wordt gemalen.
Een deel van Zoelen is een beschermd dorpsgezicht. 
Zie ook:

Joannes Henricus Gerardus Jansen (Leeuwarden, 9 mei 1868 - Utrecht, 17 mei 1936) was aartsbisschop van het aartsbisdom Utrecht van 1930 tot 1936. Hij was de Utrechtse aartsbisschop met het kortste pontificaat, maar met de langste wapenspreuk: "Spei mei anchoram in Deo figo" (Ik verbind mijn anker van hoop aan God", ontleend aan Bonifatius).
Jansen studeerde aan het kleinseminarie in Culemborg en aan het grootseminarie Rijsenburg bij Driebergen en werd tot priester gewijd in 1893. Jansen was kapelaan in Sneek (1894) en Arnhem (1898) en werd professor in Rijsenburg in 1900. Jansen werd pastoor in 1908 in 't Goy bij Houten, een functie die hij combineerde met die van onderwijsinspecteur. In 1914 werd hij pastoor in Harlingen en in 1918 in Utrecht, waar hij ook deken werd in 1929.
Door een ernstige ziekte gehinderd, moest Jansen in 1935 zijn werkzaamheden als aartsbisschop overlaten aan een coadjutor, Johannes de Jong. Hij kreeg op 8 februari 1936, kort voor zijn overlijden, ontslag als aartsbisschop. Bij zijn aftreden werd hij benoemd tot titulair aartsbisschop van "Selymbria". De Jong volgde hem op als aartsbisschop van Utrecht.
In 1935 staken in en buiten Utrecht geruchten de kop op, als zou mgr. Jansen zijn overgegaan tot het protestantisme, en tegen zijn wil worden vastgehouden in het Sint Antonius ziekenhuis van Utrecht. Ten slotte zag officier van justitie mr. Fabius zich genoodzaakt de aartsbisschop te bezoeken in het ziekenhuis, waar hij ook onder vier ogen met hem sprak. Fabius kwam daarbij tot de overtuiging, dat mgr. Jansen geheel vrijwillig in het ziekenhuis verbleef en volledig over zijn verstandelijke vermogens beschikte.

Weurt is een dorp van de gemeente Beuningen in de Nederlandse provincie Gelderland. Weurt telt circa 2479 (2017) inwoners.
Weurt was tot 1 januari 1818 een zelfstandige gemeente. Op die datum werd het bij de gemeente Beuningen gevoegd.
Weurt ligt aan de Waal, waar het Maas-Waalkanaal uitkomt bij de Waal. In het Maas-Waalkanaal ligt het sluiscomplex Weurt, dat nu onder de gemeente Nijmegen valt. Het heeft een overnachtingshaven gelegen op Rkm 887. Ook de Waalhaven van Nijmegen lag oorspronkelijk gedeeltelijk op Weurts grondgebied.
In Weurt staat de rooms-katholieke Sint-Andreaskerk, een neogotische kerk uit 1898 naar een ontwerp van Caspar Franssen. Weurt heeft een school voor basisonderwijs: basisschool de Ruyter.
Weurt ligt aan de Van Heemstraweg, de weg Nijmegen-Zaltbommel, en is per openbaar vervoer bereikbaar via de lijnbussen over deze weg.

Hendrik van de Wetering (Hoogland, 26 november 1850 - Driebergen, 18 november 1929) was aartsbisschop van het aartsbisdom Utrecht van 1895 tot aan zijn overlijden in 1929. De Haarlemse bisschop Caspar Josefus Martinus Bottemanne verrichtte de wijding en als motto koos de nieuwe bisschop "Per viam crucis gaudens", een kleine variatie op Handelingen 8 vers 39: Blijmoedig op de weg van het kruis.
Hij studeerde in Culemborg en Rijsenburg en werd in 1874 tot priester gewijd. Van de Wetering werd kapelaan in Zutphen en in 1881 secretaris van het aartsbisdom Utrecht. In 1892 werd hij pastoor van Hilversum en in 1895 aartsbisschop in het aartsbisdom Utrecht. Hij werd begraven op de Rooms-Katholieke Begraafplaats Sint-Barbara in Utrecht. Op zijn grafmonument is hij afgebeeld op een mozaïek dat is gemaakt door Charles Eyck.
In Utrecht-Oost is naar deze bisschop de "Monseigneur van de Weteringstraat" vernoemd.
Ook in de voormalige gemeente Hoogland (thans Amersfoort) en in Hilversum is een straat naar hem vernoemd.
Aartsbisschop Van de Wetering wijdde twee van zijn opvolgers priester: de latere kardinaal Johannes de Jong in 1900 en diens opvolger kardinaal Bernardus Alfrink in 1924.

Oeglitsj (Russisch: Углич) is een aan de Wolga gelegen industriestadje in oblast Jaroslavl. De stad staat onder jurisdictie van de oblast.
De plaats werd voor het eerst genoemd in kronieken van 1148. In deze stad bevond zich de lievelingsverblijfplaats van Ivan de Verschrikkelijke. Aan het einde van de 16e eeuw begon Ivan na de dood van zijn geliefde vrouw Anastasia te lijden aan hevige paranoia. Ivans laatste vrouw Maria Nagaja en zijn jongste zoon Dimitri werden na zijn dood in 1584 verbannen naar het Kremlin van Oeglitsj.
Het was daar in de tuin dat tsarevitsj Dimitri Ivanovitsj de dood vond, waarschijnlijk in opdracht van Boris Godoenov. Dit werd gevolgd door de Tijd der Troebelen, waarbij het land werd geregeerd door Ivans geestelijk gehandicapte zoon Fjodor en regent Boris Godoenov. Daarna kwam een einde kwam aan het geslacht van de afstammelingen van Roerik. Op deze plek werd in 1692 ter nagedachtenis de heilige Demitrius-Bloedkerk (Dmitri-na-Krovi Kerk) gebouwd. De naam van de kerk refereert aan het enorme bloedbad dat hier plaatsvond toen de stad na de moord in opstand kwam.
De kerk vormt tegenwoordig samen met het Kremlin van Oeglitsj een van de bezienswaardigheden van de stad. Een andere bezienswaardigheid is de Transfiguratiekathedraal, net als de Demetriuskerk idyllisch gelegen aan de oevers van de Wolga.

Candy Candy is een manga die voortkwam uit een samenwerking van de Japanse schrijfster Kyoko Mizuki met de Japanse illustratrice Yumiko Igarashi. "Candy Candy" werd vier jaar lang uitgegeven in het Japanse Nakayoshi magazine.
"Candy Candy" werd ook verwerkt tot een anime serie van 115 afleveringen en een speelfilm, beide gemaakt door Toei Animation.
Candy is een weesmeisje dat op een koude winteravond wordt gevonden door Zuster Maria op de stoep van het weeshuis. Op datzelfde moment vindt Miss Pony een ander meisje, dat Annie heet. De beide meisjes groeien op als goede vriendinnetjes in het weeshuis. Candy heeft een grote bos blonde krullen en is een echte kwajongen, terwijl Annie met haar gitzwart, steil haar meer verlegen is. Ze halen heel wat kattenkwaad uit, maar hebben een hart van goud. Candy heeft ook een huisdiertje geadopteerd, het wasbeertje Cleem.
Helaas worden de twee vriendinnetjes op een gegeven moment gescheiden omdat Annie een pleeggezin heeft gevonden. Na een tijdje stuurt Annie een brief naar Candy, waarin ze laat weten dat ze geen brieven meer mag schrijven en ze elk hun eigen leven moeten leiden. Candy is erg verdrietig en staat op een heuvel te huilen tot er opeens een prins opduikt. Hij geeft haar een gouden medaillon waarin de letter 'A' is gegraveerd. Dit wordt haar enige ontmoeting met 'de Prins van de Heuvels', maar ze zal hem nooit vergeten.
Wat later ontmoet ze de knappe Anthony Landers, die sprekend op haar Prins van de Heuvels lijkt. Ze vraagt zich af of het de jongen uit haar dromen is. Samen met Anthony en zijn twee neven Bob en Lex heeft ze een leuke tijd. Anthony kweekt rozen en vernoemt zijn mooiste witte roos naar haar. Candy begint bij de familie Legan te werken, maar daar wordt haar het leven zuurgemaakt door de gemene Nick en zijn zusje Eliza. Ze verzinnen allerlei gemene plannetjes om Candy weg te laten sturen, omdat ze het niet kunnen hebben dat ze zo geliefd is. Ze slagen erin de oude bazige Tante Alison op stang te jagen door Candy als een dief te beschuldigen. Ze besluit Candy weg te sturen.
Onderweg wordt ze gekidnapt door een schurk die kinderen voor geld doorverkoopt en daarna nogmaals door een mysterieuze heer. Deze blijkt later voor Meneer Landers te werken en die brengt haar terug naar de familie, waar ze tot haar grote vreugde te horen krijgt dat ze geadopteerd zal worden. Een tijdje lijkt alles goed te gaan, maar op een dag, tijdens een romantisch paardritje, slaat het noodlot toe en verongelukt Anthony. Opnieuw wordt Candy getroffen door een groot verdriet.
Een paar maanden later vertrekt Candy naar een befaamde kostschool in Londen en daar ziet ze eerst Annie en wat later Albert, de oom van Anthony terug. Ze leert er ook de mysterieuze Terry kennen, voor wie ze gevoelens krijgt.
In 1998 kwam de samenwerking tussen schrijfster Mizuki en illustratrice Igarashi abrupt tot een einde omdat deze laatste het exclusieve auteursrecht op het Candy Candy materiaal eiste. Igarashi begon zonder toestemming Candy Candy-merchandise te produceren. Omdat Mizuki vond dat haar auteursrecht was overtreden spande ze eind 1998 een proces aan. Tijdens deze rechtszaak beweerde Mizuki gelijke rechten te hebben op het Candy Candy-materiaal, terwijl Igarashi verklaarde dat ze de toestemming van Mizuki niet nodig had om merchandise te verkopen dat op haar illustraties was gebaseerd.
In februari 1999 werd er een eerste uitspraak gedaan in het voordeel van Mizuki:
Igarashi is in beroep gegaan, maar twee gerechtshoven oordeelden hetzelfde in 2000 en 2001. Na de laatste uitspraak klaagde Igarashi vervolgens het Tôei Animation 'Candy Candy' handelsmerk & televisie auteursrecht aan, waarna Tôei de uitzendingen en de verspreiding van de reeks stopzette.
In begin 2004 bracht het Franse Loga Rhytme voor de eerste keer in Europa een cd met de achtergrondmuziek van de serie uit. Ook werd de Candy Candy roman van Kyoko Mizuki opnieuw uitgebracht in Japan. Beide releases suggereren een vooruitgang in de strijd over Candy Candy om nieuw materiaal te produceren.

Gerkesklooster (Fries: "Gerkeskleaster") is een Nederlands dorp in de Friese gemeente Achtkarspelen. Het is het westelijk deel van het tweelingdorp Gerkesklooster-Stroobos. Het dorp telt 812 inwoners (1 jan. 2017).
Aanvankelijk lag hier de nederzetting "Wigerathorp" (Gerke van Wigaradorp). De grootgrondbezitter Gercke Harkema liet er in 1240 door monniken vanuit het klooster Klaarkamp een klooster stichten, "Jeruzalem" genaamd, dat in 1249 in de Cisterciënzer kloosterorde werd opgenomen. Ook werd een kerk gesticht, waardoor de nederzetting één van de acht kerspels (Nederlands: kerkdorpen) werd. In de praktijk werd het klooster "Gerckes' klooster" genoemd. Die naam ging over op de nederzetting.
Tijdens de Tachtigjarige Oorlog werd in 1571 de klok uit de kerktoren gestolen en verkocht. De klok hangt nu in de kerk van de Deense plaats Gadstrup (op Seeland). Toen Friesland over ging naar het protestantisme werd het klooster in 1580 afgebroken. Alleen de brouwerij van het klooster bleef staan. Deze werd op 7 augustus 1629 als kerk in gebruik genomen. De kerk werd in 1786 vergroot en verhoogd, en werd in 1974-1975 opnieuw verbouwd. In 1926 werd ook een gereformeerde kerk gebouwd.
Van 1913 tot 1991 was in Gerkesklooster een steenfabriek gevestigd. De zuivelfabriek, die rond 1900 is gesticht, is tegenwoordig een onderdeel van het zuivelconcern Friesland Foods. Op dinsdag 29 juli 2014 brandde een deel van de kaasfabriek af. Het ging om de opslagloods van de kaas. Het blussen van de brand duurde ruim drie dagen.
Gerkesklooster telt twee rijksmonumenten, de hervormde kerk en de windmotor Stroobos, die op de grens met Stroobos ligt.
Gerkesklooster en Stroobos liggen in de noordoosthoek van de gemeente Achtkarspelen. Dit is een kleigebied, dat het typische karakter van de Wouden mist; hier geen 'dykswâllen', maar een open landschap. De dorpen vormen één aaneengesloten geheel. Tot 1993 werd het dorp Stroobos doorsneden door de grens met de gemeente Grootegast, die tegelijk ook de grens met de provincie Groningen vormde. Omdat dit allerlei praktische bezwaren gaf, is het Groningse deel van Stroobos naar Achtkarspelen overgegaan. De ligging aan het Prinses Margrietkanaal/Van Starkenborghkanaal is al zeer lang van groot belang voor deze dorpen. De industrie kreeg daardoor al vroeg een kans, en er zijn dan ook enige grote bedrijven gevestigd.
Ten westen van Gerkesklooster liggen de IJzermieden, waar zich mogelijk in de middeleeuwen een dorp heeft bevonden.



Davor Šuker (Osijek, 1 januari 1968) is een voormalig Kroatische voetballer. Hij wordt gezien als één van de beste spitsen uit de jaren negentig.
Šuker begon met voetballen bij NK Osijek. Na vier seizoenen verliet hij die club om voor het grotere Dinamo Zagreb te gaan spelen. Met zijn 34 doelpunten in zestig wedstrijden verdiende Šuker een transfer naar Sevilla, waar hij vijf seizoenen bleef. Zijn beste tijd maakt hij door bij Real Madrid, waarmee hij in 1998 zowel de UEFA Champions League als de Wereldbeker won. Bij Real Madrid bleef Šuker drie seizoenen waarna hij in de Premier League ging spelen voor Arsenal.
In het seizoen 1999/2000 speelde Šuker 22 wedstrijden en scoorde acht goals op Highbury. Het seizoen dat volgde speelde Šuker voor West Ham United, maar dit bleek geen succes, met elf wedstrijden en twee goals achter zijn naam vertrok de Kroaat naar de Bundesliga, alwaar hij voor 1860 München ging spelen. In München speelde Šuker maar twee seizoenen (2001-2003), in 25 wedstrijden scoorde Šuker slechts vijfmaal, waarna hij stopte met zijn carrière.
In 1987 werd Šuker wereldkampioen met Joegoslavië op het WK –20. In Chili wonnen de Joegoslaven na strafschoppen van West-Duitsland. Hij speelde destijds samen met onder anderen Predrag Mijatović, Zvonimir Boban, Robert Jarni, Robert Prosinečki en Siniša Mihajlović. Deze "gouden generatie" stond onder leiding van bondscoach Mirko Jozić.
Het beste moment uit Šukers carrière was het WK voetbal 1998 in Frankrijk. Hij werd topscorer en won de "Golden Boot" met zes doelpunten in zeven wedstrijden. Kroatië bezat tijdens het WK van 1998 een 'gouden generatie', zoals men het team van dat jaar noemde. Kroatië eindigde als derde door in de troostfinale Nederland te verslaan. Šuker heeft het recordaantal doelpunten voor de Kroatische nationale ploeg op zijn naam met 45 goals. Voor de desintegratie van Joegoslavië speelde hij twee interlands voor de federale staat. Onder leiding van bondscoach Ivica Osim maakte hij zijn debuut op 27 februari 1991 in de vriendschappelijke uitwedstrijd tegen Turkije (1-1) in Izmir. Hij viel in dat duel na 65 minuten in voor Predrag Mijatović. Andere debutanten in die wedstrijd namens Joegoslavië waren Slaviša Jokanović (Partizan Belgrado), Miroslav Đukić (Deportivo La Coruña) en Dražen Ladić (NK Dinamo Zagreb).
Op donderdag 5 juli 2012 werd Šuker unaniem verkozen tot voorzitter van de Kroatische voetbalbond, als opvolger van Vlatko Marković, die veertien jaar de leiding had binnen de nationale bond. Šuker ging samenwerken met zijn oud-ploeggenoot Igor Štimac, die werd aangewezen als de nieuwe bondscoach van de nationale ploeg. Hij volgde Slaven Bilić op, die afzwaaide na het EK voetbal 2012 en aan de slag ging bij Lokomotiv Moskou. In april 2014 werd Šuker opnieuw verkozen tot voorzitter van de Kroatische voetbalbond.

Dit is een lijst van metropolieten van België. Zij staan aan het hoofd van de rooms-katholieke kerkprovincie. In België is deze titel gereserveerd voor de aartsbisschop van Mechelen-Brussel.

De Kroatische Democratische Boerenpartij (Kroatisch: "Hrvatska Demokratska Seljačka Stranka", "HDSS") is een politieke partij in Kroatië.
De partijleider is Ivo Lončar, een populaire televisienieuwsverslaggever. Hij werd gekozen als lid van de lijst van de Kroatische Boerenpartij om tussen 2000 en 2003 zitting te nemen in het Parlement. Daarna verliet hij de partij en werd hij een onafhankelijke vertegenwoordiger. Tijdens de parlementsverkiezingen in 2003 was hij lijsttrekker op de HDSS en twee andere kleinere partijen waardoor hij zijn zetel in het Kroatische parlement wist te behouden. De alliantie kreeg in totaal 1% van de stemmen en daarmee 1 van de 151 zetels.

Heveskes (Gronings: 'Heemskes' of 'Weskes') was een dorp in de Oosterhoek van de gemeente Delfzijl in de Nederlandse provincie Groningen. Alleen het van oorsprong 13e eeuwse kerkje op de wierde herinnert nog aan het voormalige dorp.
De oorsprong van de naam Heveskes is onzeker. In de 15e eeuw werd het 'Hevenschynze', 'Hewenschenze' (beide 1435), 'Hewensches' (1459), 'Heuenschyns' (1461) of 'Heuenschijns' (1466) genoemd. He(e)ven zou (vergelijkbaar met Hefswal en Hefshuizen) in de zin van "zeekant" verwant kunnen zijn met 'hef' of haf. Een andere verklaring gist bij gebrek aan een beter alternatief dat 'Heven' ('hœfen') kan verwijzen naar "haven" en schyns, schynze of schenze via het Oudfriese 'skenzie' naar een "schenkkan" en aldus naar een herberg aan de haven waar drank geschonken werd.
Heveskes ontstond reeds voor de jaartelling op en rond een tweetal wierden. Bij archeologische opgravingen in 1994 bleek dat zich tussen deze beide wierden restanten bevonden van een boerderij. De wierden werden reeds bewoond rond het begin van de jaartelling en vormen onderdeel van een reeks van wierden langs de zuidzijde van de Eems. Vanaf de vroege middeleeuwen werd de wierde aaneengesloten bewoond. De oudste resten die zijn aangetroffen dateren uit de 8e of 9e eeuw. In de middeleeuwen werden beide wierden verhoogd en groeiden zo uit tot de huidige wierde van 2,89 meter boven NAP. Te noorden van de wierde lagen de valgen van de wierde.
De vondst van een vroeg 12e-eeuws doopvont doet vermoeden dat hier toen al een kerk heeft gestaan. Begin 13e eeuw verrees vermoedelijk het eerste deel van de huidige kerk met een zware toren met muren van bijna 2 meter dik. In dezelfde eeuw werd een steenhuis gebouwd op het noordwestelijke deel van de wierde, dat echter al in de 14e eeuw weer verdween. 
In 1505 werd het dorp volgens Sicke Benninghe geplunderd en platgebrand door stadgroninger troepen. Verschillende inwoners hadden zich op de kerktoren verschanst en wisten deze te behouden totdat hulptroepen uit Appingedam waren aangerukt en de Groningers wegtrokken. Tijdens de Tachtigjarige Oorlog werd het dorp nog zwaarder getroffen toen Staatse troepen van de schans bij Oterdum de bewoners brandschatten om na het uitblijven van deze schatting de dorpen Woldendorp, Heveskes, Weiwerd, Meedhuizen, Amsweer, Tuikwerd en Farmsum platbrandden. Hierbij werd in Heveskes ook de kerk platgebrand. Deze werd kort na de reductie weer op kleinere schaal herbouwd.
Het dorp werd in 1686 getroffen door de Maartensvloed (11 doden) en in 1717 door de Kerstvloed (22 doden). 
Lange tijd werd alleen het westelijke deel van de wierde bewoond, maar in de tweede helft van de 19e eeuw ontstond ook bebouwing op het oostelijke deel van de wierde en langs de oostelijke uitvalsweg naar Oterdum. Dit laatste deel werd ook wel 't Streekje genoemd.
Het dorp had een eigen pastorie, kosterij en lagere school en een armenhuis en bezat ook enige middenstand, waaronder een molenaar, enkele kruideniers en cafés, een bakkerij, smederij, rijwielhandel en een snoepwinkel. De molen was een koren-, pel- en oliemolen die verrees in 't Streekje in 1855 en werd afgebroken in 1951. Een voorganger van deze molen werd in 1821 ten noorden van het dorp gebouwd, maar moest na brand in 1830 worden herbouwd. In 1855 werd deze verplaatst naar 't Streekje. In 1919 werd de stoomtramweg Delfzijl-Winschoten door het dorp aangelegd. In de jaren 1930 werd het reizigersvervoer op deze lijn echter alweer opgegeven en vervangen door busvervoer, terwijl de goederentrams bleven rijden. In de Tweede Wereldoorlog keerden, door benzineschaarste bij de bussen, de reizigerstrams terug, maar na de bevrijding in 1945 heeft er geen tram meer gereden en werd de baan opgebroken.
Het dorp werd net als Weiwerd en Oterdum grotendeels afgebroken in de jaren 1960 en 1970 om ruimte te maken voor het industriegebied Oosterhorn. De aanleiding voor de sloop van Heveskes was de bouw vande aluminiumsmelter Aldel ten oosten van het dorp. Heveskes had bij de volkstelling van 1960 nog 215 inwoners, in 1971 waren dit er nog 20. Daarna werd Heveskes als woonplaats geschrapt uit de statistieken. De huizen werden gesloopt en dwars door het vroegere dorp werd de Stamlijn Delfzijl aangelegd voor goederenvervoer. De ontwikkeling van het industriegebied viel echter tegen, waardoor een deel van Weiwerd niet meteen gesloopt hoefde te worden. Uiteindelijk bleef alleen de kerk van Heveskes staan, zij het dat deze wel werd leeggehaald. Het gebouw kwam op de monumentenlijst en werd overgedaan aan de Stichting Oude Groninger Kerken, die het gebouw in 1991 restaureerde. Een plan van het Havenschap Delfzijl om de kerk te verplaatsen naar Weiwerd werd geblokkeerd door de stichting, die vond dat de kerk op haar huidige plaats thuishoorde. Het westelijke deel van de wierde werd in 1976 eveneens aangewezen als archeologisch rijksmonument. Het niet beschermde noordelijke deel werd onder protest in 1993 deels afgegraven door het Havenschap Delfzijl. In 1999 besloot de rechter dat de beschermde status van de rest van de wierde gehandhaafd bleef.
Bij de aanleg van het industrieterrein is archeologisch onderzoek gedaan naar de fundamenten van het voormalig klooster "Oosterwierum" dat iets ten zuiden van Heveskes was gelegen in de buurtschap Heveskesklooster. Daarbij stuitte men tot grote verrassing op het meest noordelijk gevonden hunebed van Nederland (G5). De overblijfselen van deze prehistorische grafkamer zijn opgegraven en verplaatst naar het Muzeeaquarium Delfzijl.

Bellegem is een landelijk dorp in de Belgische provincie West-Vlaanderen en een deelgemeente van Kortrijk. Bellegem telde 3790 inwoners op 31 december 2013. Bellegem ligt een vijftal kilometer ten zuiden van het stadscentrum van Kortrijk.
Bellegem heeft een volwassenen- en jongerentoneelvereniging, respectievelijk De Gebroken Spiegel en Scherven. In Bellegem is ook een harmonieorkest "Koninklijke Harmonie Sint-Leonardszonen" en een jeugdharmonie "Jeugdharmonie Fantasia", gekoepeld onder de naam Muziekvereniging Bellegem.
Bellegem heeft een voetbalclub die is aangesloten bij de KBVB, White Star Bellegem, alsook een liefhebbersvoetbalclub, Standard de Jeunesse, aangesloten bij het VLVB (Vlaamse Liefhebbers Voetbal Bond). Deze vereniging is ontstaan uit een groep oud-chiroleiders van Chiro 't Stratje Bellegem.


De Liberale Partij (Kroatisch "Liberalna stranka", "LS") was een politieke partij van Kroatië tussen 1997 en 2006. De partij was onderdeel van de Liberale Internationale en de ELDR. Partijleider was Zlatko Benašić.
In 1997 werd deze partij door Vladimir Gotovac opgezet nadat zijn fractie zich afsplitste van de Kroatische Sociaal Liberale Partij. In 2000 had de partij twee zetels in het Kroatische parlement en één minister in de coalitieregering met de veel grotere Sociaaldemocratische Partij van Kroatië.
In 2003 had de LS wederom twee vertegenwoordigers in het parlement, in samenwerking met de sociaal democraten, maar later werd zij deel van de oppositie.
Na de laatste verkiezingen kondigde ex-partijleider Ivo Banac aan de LS te willen fuseren met de Kroatische Volkspartij en de LIBRA in één grote liberale partij, maar de fractie geleid door Zlatko Kramarić keerde zich tegen dit plan. Banac werd afgezet tijdens een partijbijeenkomst.
Na de lokale verkiezinegn in 2005 begon Zlatko Kramarić met onderhandelingen tussen de LS en de Kroatische Sociaal Liberale Partij die een groep dissidenten in Split opriep de Dalmatische Liberale Partij te vormen.
De LS is formeel gezien opgeheven, haar leden en organisatie zijn in het begin van 2006 bij de HSLS ingetrokken.

Het Democratisch Centrum (Kroatisch: "Demokratski centar", DC) is een politieke partij in Kroatië.
De partij werd in 2000 opgezet door Mate Granić, die de Kroatische Democratische Unie (HDZ) had verlaten, nadat zij de parlementsverkiezingen en de presidentsverkiezingen verloren hadden. De DC riep zichzelf uit als een mildere versie van de HDZ.
In 2003 sloot de DC zich informeel aan bij de HDZ en kreeg één ministerpost in de Kroatische Regering. Vesna Škare Ožbolt, de partijleidster, was de enige vertegenwoordigster in het Kroatische Parlement en werd minister van justitie. Sinds ze in 2006 door de minister-president Ivo Sanader werd afgezet zit de DC in de oppositie. Tijdens de laatste verkiezingen, op 23 november 2003 kreeg de partij samen met de Kroatische Sociaal Liberale Partij 4% van de stemmen; 3 van de 151 zetels waarvan één voor het DC.
Sinds 15 oktober 2002 heeft de partij de status van waarnemer bij de Europese Volkspartij, de koepel van christendemocratische en aanverwante partijen in de EU.

Black Box Recorder is een Britse pop/indiemuziekgroep. Ze bestaat uit Sarah Nixey (zangeres), Luke Haines en John Moore (instrumenten).
Hun eerste album, "England Made Me", kwam uit in 1998. Er was wat controverse rond de single "Child Psychology", omdat die "Life is unfair, kill yourself or get over it" (het leven is niet eerlijk, dood jezelf of leer ermee leven) bevatte. De single werd dan ook van de meeste Engelse radiostations verbannen, wat hun ironisch genoeg meer naambekendheid opleverde.
Het tweede album, "The Facts of Life", was een bescheiden commercieel succes dankzij de gelijknamige single. 
Hun derde album, "Passionoia", kwam uit in 2003. Er bestaat ook een compilatiealbum ("The worst of Black Box Recorder") met remixen, b-sides en de video's van de singles.
De stijl van hun muziek varieert sterk per album, maar valt uiteindelijk toch in de (alternatieve) pop of triphop categorie. In het algemeen gaan de teksten over het dagelijkse Engelse leven, op zowel persoonlijk als sociaal vlak. Gevoelens van nostalgie en melancholie komen ook vaak voor in de teksten. Er wordt veelvuldig gebruikgemaakt van cynisme, vooral als het over liefde en de dood gaat.
De band staat er ook om bekend maar weinig optredens te geven. De promo-tour om hun laatste nieuwe album te promoten bestond bijvoorbeeld maar uit vijf verschillende optredens.
Momenteel staat de groep op non-actief. Officieel zijn ze niet gesplit, maar alle drie de leden geven nu voorrang aan hun solocarrière.
John Moore huwde Sarah Nixey in 2001.


Gemba Fujita (藤田玄播, "Fujita Gemba"; Tokio, 4 januari 1937 – 30 januari 2013) was een Japans componist, muziekpedagoog en dirigent.
Als klein jongetje kreeg hij al muziekles. Hij studeerde muziek in Tokio. Als componist heeft hij thema's uit traditionele muziek uit Japan op westelijk symfonische manier verwerkt. Zijn composities voor harmonieorkest werden door het befaamde "Tokio Kosei Wind Orchestra" op cd uitgebracht en zijn op deze manier ook buiten Japan bekend geworden. Ook heeft hij talrijke werken van grote meesters voor harmonieorkest bewerkt, onder andere "La Mer - Trois Esquisses symphoniques" van Claude Debussy, "Rhapsody" van Yuzo Toyama, "Pini di Roma" van Ottorino Respighi, "Symphonie fantastique, episode de la vie d'un artist" van Hector Berlioz en andere werken meer.
Aan de Tokyo National University of Fine Arts and Music is hij professor voor het vak compositie.
Hij is ook een veelgevraagd gastdirigent in binnen- en buitenland, onder andere bij het "Tokio Kosei Wind Orchestra".

De Kroatische Sociaal-Liberale Partij (Kroatisch: "Hrvatska socijalno liberalna stranka", "HSLS", daarvoor "Hrvatski socijalno liberalni savez") is een liberale politieke partij in Kroatië. De partij is lid van de Liberale Internationale en de Partij van Europese Liberalen en Democraten. De langzittende partijleider is Dražen Budiša en de partijpresident is Đurđa Adlešić.
De HSLS was de eerste politieke partij van Kroatië nadat Kroatië in 1989 een meerpartijenstelsel kreeg. Zij was deel van de "Koalicija narodnog sporazuma" tijdens de eerste vrije verkiezingen in 1990. De HSLS was na de verkiezingen in 1992 de grootste oppositiepartij. Een fractie van de HSLS splitste zich in 1997 af om de Liberale Partij te vormen.
In 1998 sloot de HSLS een coalitieverbond met de SDP, die twee jaar later de verkiezingen won. Zij vervingen de Kroatische Democratische Unie als sterkste groep en vormde een nieuwe regering met vier andere partijen.
Toen de partij in 2002 zich opslitste en de Libra werd opgericht verliet de HSLS de regering. Tijdens de parlementsverkiezingen op 23 november 2003 won de partij samen met het Democratisch Centrum 4,0% van de stemmen; 3 van de 151 zetels waarvan twee voor de HSLS. De HSLS steunt de huidige regering van Ivo Sanader.
Na de lokale verkiezingen werd aangekondigd dat de HSLS een fusie aan zou gaan met de Liberale Partij. Deze partij stopte met haar activiteiten en haar leden en organisatie sloten zich op januari 2006 aan bij de HSLS. Đurđa Adlešić werd de opvolger van Ivan Čehok.


Een opvoeder zorgt voor de opvoeding van jonge mensen. Meestal zijn dit de ouders, maar soms wordt die taak overgenomen door een professionele opvoeder. Bijvoorbeeld in een internaat, een gezinsvervangend tehuis, een Medisch-Pedagogisch Instituut (MPI), een opvangcentrum voor gehandicapte of delinquente jongeren. 
In Vlaanderen bestaan er opleidingen voor opvoeder op twee niveaus:
Voor beide opleidingen bestaat er een tegenhanger in het onderwijs voor sociale promotie.
In Nederland 

Kraton of keraton is een van de twee algemene namen voor een Javaans paleis; de andere, tevens Maleise naam is istana.
Het Javaanse woord "kraton" is te herleiden naar het woord "ke-ratu-an", dat wil zeggen de plaats waar de "ratu" resideert. De titel "ratu" is een oud Austronesisch woord voor vorst, maar kraton wordt evenals paleis (oorspronkelijk de Palatinus-heuvel waarop het Romeins keizerlijk paleis stond) gebruikt, ongeacht de vorstelijke titel.
In Jogjakarta (centraal Java) bevindt zich het "Kraton Ngayogyakarta Hadiningrat" (paleis van Hamengkoeboewono I dat ook nu door Hamengkoeboewono X wordt gebruikt) en "Puro Pakualaman" (paleis van Pakualam). 
Bekende paleizen in Soerakarta (midden-Java) zijn "Kraton Soerakarta Hadiningrat" (paleis van Pakoeboewono II van Soerakarta tot Pakoeboewono IX van Soerakarta]) en het "Puro Mangkunegaran".
In het vorstendom Cirebon (op West-Java) werden "Kraton Kaprabonan" (zetel van een Panembahan), "Kraton Kasepuhan van Cirebon", "Kraton Kanoman van Cirebon", en de "Kraton Kacirebonan" (zetels van sultans) sinds 1662 gebruikt door vier rivaliserende takken van één aloude dynastie.
Hoewel 'kraton' letterlijk het paleis aanduidt, wordt het ook gebruikt als metonymie voor de hofhouding die er zetelt. De kratons in Cirebon zijn hiervan een voorbeeld.

Kraton kan betrekking hebben op:

Alaminos is een gemeente in de Filipijnse provincie Laguna op het eiland Luzon. Bij de laatste census in 2010 telde de gemeente bijna 44 duizend inwoners.
Alaminos is onderverdeeld in de volgende 15 barangays:
Alaminos had bij de census van 2010 een inwoneraantal van 43.526 mensen. Dit waren 3.146 mensen (7,8%) meer dan bij de vorige census van 2007. Ten opzichte van de census van 2000 was het aantal inwoners gegroeid met 7.406 mensen (20,5%). De gemiddelde jaarlijkse groei in die periode kwam daarmee uit op 1,88%, hetgeen lager was dan het landelijk jaarlijks gemiddelde over deze periode (1,90%).
De bevolkingsdichtheid van Alaminos was ten tijde van de laatste census, met 43.526 inwoners op 57,46 km², 757,5 mensen per km².


Théodore Alexis Joseph de Montpellier (Vedrin, 7 mei 1807 - Luik, 24 augustus 1879) was bisschop van het bisdom Luik van 1852 tot aan zijn dood in 1879.
Jonkheer Theodore de Montpellier behoort tot een Belgisch adellijk geslacht. Hij werd in 1833 priester gewijd.
Na de Belgische onafhankelijkheid (1830) was de Naamse bisschop Dehesselle bedrijvig met in het jonge België aan catechese en katholieke missionering. Dehesselle had hiervoor een team van priesters ingeschakeld, waaronder de Montpellier. 
In 1852 werd de Montpellier tot bisschop van Luik gewijd door de Mechelse aartsbisschop Sterckx. In die functie nam hij deel als concilievader aan het Eerste Vaticaans Concilie van 1869-1870. In 1875 werd de Montpellier geconfronteerd met het stadsbestuur van Luik die de processies afschafte, uit schrik voor rellen; dit tafereel met de Montpellier is geschilderd door Emile Delperée. Het schilderij hangt in het Musée de l'Art Wallon in Luik. Hij stierf in Luik in 1879. Hij was de laatste adellijke bisschop van Luik. In de 19de eeuw was het prinsbisdom dan wel afgeschaft maar de bisschopszetel werd nog steeds beschouwd als een ambt voor de aristocratie.
Het wapenschild van bisschop de Montpellier is terug te vinden in een glasraam van de Sint-Lambertuskerk van Neerharen en de Virga-Jessebasiliek in Hasselt.

Biberwier is een gemeente in het district Reutte in de Oostenrijkse deelstaat Tirol.
Biberwier ligt ten zuiden van Lermoos, tussen een berghelling en het berglawinelandschap van de Fernpas. De naam van de gemeente is afgeleid van het Duitse woord voor bevers, "Biber", die tot rond 1800 in dit gebied leefden.
In deze gemeente ontspringt de Loisach. Biberwier ligt op de rand van de "Lermooser Moos", een vlakte die vroeger doorkruist werd door de Via Claudia Augusta.
Opgravingen uit de Romeinse tijd hebben laten zien dat het dorp reeds betekenis had als halte op de Via Claudia Augusta.
Vanaf de Middeleeuwen tot 1921 was Biberwier het centrum van de mijnbouw in de Außerfern. Er werd zinkcarbonaat, lood en zink gedolven. Sinds het einde van 2004 is dit mijnbouwgebied opengesteld voor het toerisme.
Sinds 1984 hoeft het doorgaande verkeer dankzij de toen geopende "Lermoostunnel" het dorp niet langer te doorkruisen. Met het nabijgelegen skigebied "Marienbergjoch" en de meren "Blindsee", "Mittersee" en "Weißensee" is de gemeente zowel gericht op het winter- als het zomertoerisme.

De Binibining Pilipinas-verkiezing (afgekort: "BB Pilipinas") is de nationale missverkiezing van de Filipijnen.
De organisatie van BB Pilipinas verkiest een Filipijnse Miss voor de Miss Universe verkiezing sinds 1964, voor Miss International sinds 1968 en voor Miss World sinds 1992.
De voorzitster van de organisatie is Maria Stella Marquez Zawadzky, die in de Filipijnen bekendstaat als "Madame Stella de Araneta". Zij is tevens de winnares van de eerste Miss International verkiezing in 1960, waarin ze haar vaderland Colombia vertegenwoordigde. Bovendien nam ze deel aan Miss Universe waar ze een finaleplaats behaalde.
De organisatie leverde tot nu toe 2 Miss Universe winnaressen af, (Gloria Diaz in 1969 en Maria Margarita Moran in 1973), 4 Miss International winnaressen (Aurora Pijuan in 1970, Melanie Marquez in 1979, Gemma Cruz-Araneta in 1964 en recentelijk Precious Lara Quigaman in 2005).
De Filipijnen heeft nog geen Miss World winnares gehad, maar heeft wel een aantal finaleplaatsen weten te bemachtigen met eindklasseringen in de top 5 in 2002, 2003, 2004 en een semi-finalist in 2005. In het verdere verleden waren er een aantal tweede plekken. In 2011 beëindigde Julia Morley (eigenaresse Miss World) het contract met BB-Pilipinas en wordt de Filipijnse afgevaardigde voor Miss World verkozen in een aparte verkiezing: Miss World Philippines. 
Vanaf 2011 is de derde titel in de verkiezing "BB Pilipinas-Tourism". De winnares van deze titel vertegenwoordigt haar land bij de Miss Tourism Queen International verkiezing. BB-Pilipinas had deze rechten ook al van 1987 tot 2005. 
Vanaf 2012 heeft de organisatie ook de rechten om een deelneemster af te vaardigen naar de Miss Supranational verkiezing. 
Tijdens de verkiezingsavond van BB-Pilipinas worden 3 winnaressen gekozen de eerste is "BB Pilipinas-Universe", daarna volgen "BB Pilipinas-International" en "BB Pilipinas-Tourism".
Vanaf 1952 tot 1963 werd de Miss Filipijnen verkiezing gehouden om een Miss te kronen voor Miss Universe, in 1964 verkreeg Maria Stella Marquez Zawadzky de licentie om de nationale zoektocht voor Miss Universe te organiseren en zo ontstond BB Pilipinas.
De BB Pilipinas-Universe winnares wordt erkend als officiële Miss van de Filipijnen.
De Filipijnen vaardigde voor het eerst een deelneemster af naar Miss World in het jaar 1966.
Vanaf 1966 tot 1976 werd de Filipijnse Miss voor Miss World gekozen in de Miss Republiek van de Filipijnen verkiezing, daarna werd de licentie overhandigt aan de Mutya Ng Pilipinas organisatie. (Parel van de Filipijnen), die de Miss voor Miss World verkoos tot aan het jaar 1991.
In 1992 verkreeg de BB Pilipinas Charities Inc. (BB pilipinas organisatie onder leiding van Maria Stella Marquez) de licentie om de Miss voor Miss World te selecteren, de titel die de Miss kreeg werd BB Pilipinas-World, en werd in dezelfde verkiezing gekozen als BB Pilipinas-Universe en BB Pilipinas-International.
In 1968 bemachtigde de BB Pilipinas Charities Inc de licentie om een nationale zoektocht te organiseren voor Miss International, in het jaar dat volgde werd de BB Pilipinas-International verkozen tijdens de grote verkiezingsavond waarin tevens de BB Pilipinas-Universe wordt gekozen.

Toulouse FC is een voetbalclub uit de Franse stad Toulouse. De club werd in 1970 opgericht en heeft niets te maken met Toulouse FC (1937) dat van 1937 tot 1967 actief was en 19 jaar in de hoogste klasse speelde.
"US Toulouse" werd in 1970 opgericht, drie jaar na de teloorgang van "TFC". De spelers en de plaats in eerste klasse werden aan Red Star Paris verkocht en daardoor had de grote stad in Zuid-Frankrijk drie jaar lang geen club op een hoger niveau. De club speelde in de tweede klasse in de jaren zeventig en veranderde in 1977 zijn naam in "Toulouse FC". In 1982 promoveerde de club naar de hoogste klasse. In het tweede seizoen eindigde de club als vijfde. Nadat de club vierde werd in 1986 mocht de club deelnemen aan de UEFA Cup. In de eerste ronde werd SSC Napoli met Diego Maradona uit het toernooi gekegeld maar in de tweede ronde was Spartak Moskou te sterk. Het volgende seizoen werd de club derde en bereikte opnieuw de tweede ronde in de UEFA Cup, in de eerste ronde werd het Griekse Panionios verslagen maar in de tweede ronde versloeg Bayer Leverkusen de club. De volgende seizoenen ging het iets minder met de club en in 1994 volgde een degradatie.
Na drie seizoenen kon de club terugkeren en degradeerde opnieuw in 1999 de club was een echte liftploeg geworden en promoveerde en degradeerde nog eens. In 2001 ging de club van de eerste naar de derde klasse, maar promoveerde dan twee keer op rij. Na een 16e plaats in 2004 eindigde Toulouse in het seizoen 2004/05 op een 13e plaats. In het seizoen 2006/07 eindigde Toulouse op een derde plaats en plaatse zich voor de eerste keer voor de (derde) voorronde van de Champions League.

De Sociaaldemocratische Partij van Kroatië (Kroatisch: "Socijaldemokratska Partija Hrvatske") is de grootste sociaaldemocratische
politieke partij van Kroatië. De partijvoorzitter is Zoran Milanović en de partij heeft 56 van de 152 zetels in het Kroatische parlement.
De partij groeide uit de Bond van Communisten van Kroatië ("Savez Komunista Hrvatske", SKH). Zij verlieten het 17e congres van de Communistische Partijen van Joegoslavië samen met de Slovenen omdat zij niet konden samenwerken met de Servische Communistische Partij van Slobodan Milošević. Toen het communisme viel in Joegoslavië voegde de partij de naam "Partij van Democratische Veranderingen" aan haar oorspronkelijke naam toe ("Stranka demokratskih promjena", SDP). In april 1990 deed de partij mee aan de eerste meerpartijenverkiezingen in Kroatië. De SKH-SDP verloor de verkiezingen maar bleef wel in het parlement.
Op 30 april 1994 fuseerde zij met de door Antun Vujić geleide Sociaal Democraten van Kroatië (SDH) om de Sociaaldemocratische Partij van Kroatië op te zetten. Ivica Račan bleef partijvoorzitter.
Al voor de verkiezingen kondigde de partij een coalitie met de Kroatische Sociaal Liberale Partij (HSLS) aan, zij wonnen de parlementsverkiezingen in januari 2000. Račan was de leider van de sterkste partij en werd minister-president van Kroatië. In de coalitieregering zaten ministers van de SDP en de HSLS, en de coalitie van de Kroatische Boerenpartij, de Liberale Partij, de Kroatische Volkspartij en de Istrische Democratische Assemblee.
De door de SDP geleide regering bleef aan de macht tot de volgende parlementsverkiezingen in november 2003. Voor de verkiezingen begonnen vormden zij een coalitie met de LIBRA (een dissidente fractie van de HSLS) en de Liberale Partij, maar ze konden niet de meerderheid in het parlement krijgen, zelfs niet met de oude coalitie van 2000. De partij kreeg 56 van de 152 zetels.
Op 4 december 2011 won de partij de parlementsverkiezingen in een coalitie van partijen die samen 78 zetels behaalden. Partijleider Zoran Milanovic vormde een kabinet dat op 23 december werd beëdigd door de president van Kroatië. Deze regering moest het begrotingstekort van 6% en de werkloosheid van 17% terugdringen, en het land binnenloodsen in de Europese Unie en de Euro.
De parlementsverkiezingen van november 2015 werden door de SDP verloren, ten gunste van de conservatieve partij HDZ en de hervormingsgezinde partij Most, die sinds januari 2016 de regering van Kroatië vormen.

De Keulevaart is de naam van een gemaal in de Nederlandse polder Lopikerwaard.
Het gemaal is vernoemd naar de polder "Keulevaart" die op zijn beurt weer is vernoemd naar de familie Van der Cuul. Deze familie behoort tot de pioniers die het gebied in de twaalfde eeuw ontgonnen.
Het gemaal is de vervanger van de gemalen Hooge Boezem, Hooge Boezem II, Hoenkoop, Polsbroek, Rozendaal en Vlist Oostzijde.

De Hoekse Molen is de naam van een gemaal in de Nederlandse polder Lopikerwaard.
Het gemaal werd in 1987 gebouwd en vervangt sindsdien de gemalen Heeswijk en de oude Hoekse Molen. Van dit laatstgenoemde gemaal resten heden ten dage nog slechts de funderingen. Deze zijn te bezichtigen. De oude Hoekse Molen was een watermolen naar een ontwerp van Simon Stevin.

De Koekoek is een gemaal in de Nederlandse polder Lopikerwaard. Het gemaal is in 1986 gebouwd in opdracht van het waterschap Lopikerwaard.

Erick Mombaerts (Chantecoq, 21 april 1955) is sinds 2008 trainer van de Franse nationale ploeg voor spelers onder 21 jaar. In zijn eerste seizoen bij Toulouse, 2003/2004, werd Mombaerts 16e met de ploeg die het jaar ervoor kampioen werd van de Ligue 2. In het seizoen 2004/2005 bracht Mombaerts zijn ploeg tot de 13e plaats in de hoogste Franse competitie.

Een bijbel is een werktuig, waarmee vuurpijlen worden gemaakt. Met een bijbel worden de hulzen gerold.

Bay is een gemeente in de Filipijnse provincie Laguna op het eiland Luzon. Bij de laatste census in 2010 telde de gemeente bijna 56.000 inwoners.
Bay is onderverdeeld in de volgende 15 barangays:
Bay had bij de census van 2010 een inwoneraantal van 55.698 mensen. Dit waren 4.942 mensen (9,7%) meer dan bij de vorige census van 2007. Ten opzichte van de census van 2000 was het aantal inwoners gegroeid met 11.936 mensen (27,3%). De gemiddelde jaarlijkse groei in die periode kwam daarmee uit op 2,44%, hetgeen hoger was dan het landelijk jaarlijks gemiddelde over deze periode (1,90%).
De bevolkingsdichtheid van Bay was ten tijde van de laatste census, met 55.698 inwoners op 42,66 km², 1305,6 mensen per km².

Jenny Wolf (Berlijn, 31 januari 1979) is een voormalig Duits langebaanschaatsster.
Bij de Olympische Winterspelen in Turijn bereikte zij een zesde plaats op de 500 meter. Bij de Olympische Winterspelen in 2002 in Salt Lake City bereikte ze op dezelfde afstand een tiende plaats.
Ze is eigenlijk een kortebaanrijdster, de 100 meter is haar favoriete afstand, dit is echter geen Olympisch nummer. Wel werd ze op deze afstand en op de 500 meter winnares van de wereldbeker in de seizoenen 2005/2006 en 2006/2007.
Op het WK Sprint 2007 in Hamar won ze beide 500 meter-wedstrijden, maar door een val op de eerste 1000 meter deed ze niet mee om het klassement. Tijdens de WK Afstanden van 2007 behaalde ze echter wel goud (op de 500 meter), voor de Chinese Wang Beixing. Ze verbrak hierbij het wereldrecord van Catriona LeMay en bracht het op 37,04. Tijdens wereldbekerwedstrijden in Calgary in november 2007 scherpte ze dit record nog aan tot 37,02. Op het WK Sprint 2008 in Heerenveen werd ze wereldkampioene sprint voor Anni Friesinger en Annette Gerritsen. Op de Olympische Spelen in Vancouver won ze de zilveren medaille op de 500 meter.
Op 13 november 2010 won Wolf haar veertigste wereldbekerwedstrijd op de 500 meter. Daarmee verbrak ze het record van Bonnie Blair, die 39 wedstrijden in de wereldbeker op de 500 meter won.
In januari 2012 werd bekend dat de tegenvallende prestaties van Wolf op de 500 meter te maken hebben met de dezelfde zenuwblessure in het bovenbeen als die van Sven Kramer. De klachten zijn ontstaan in 2009. Op 6 december 2013 verloor Wolf haar baanrecord in Berlijn in een rechtstreeks duel aan Lee Sang-Wha en viel ze 100 meter voor de finish.

Biñan is een stad in de Filipijnse provincie Laguna op het eiland Luzon. Bij de laatste census in 2010 telde de stad ruim 283 duizend inwoners.
Op 30 oktober 2009 werd de wet die de gemeente Batac in een stad omvormde door president Gloria Macapagal-Arroyo goedgekeurd. Op 2 februari 2010 werd dit middels een volksraadpleging bekrachtigd.
Biñan is onderverdeeld in de volgende 24 barangays:
Biñan had bij de census van 2010 een inwoneraantal van 283.396 mensen. Dit waren 20.661 mensen (7,9%) meer dan bij de vorige census van 2007. Ten opzichte van de census van 2000 was het aantal inwoners gegroeid met 82.210 mensen (40,9%). De gemiddelde jaarlijkse groei in die periode kwam daarmee uit op 3,49%, hetgeen hoger was dan het landelijk jaarlijks gemiddelde over deze periode (1,90%).
De bevolkingsdichtheid van Biñan was ten tijde van de laatste census, met 283.396 inwoners op 43,5 km², 6514,9 mensen per km².

De Kroatische Seniorenpartij (Kroatisch: "Hrvatska Stranka Umirovljenika") is een politieke partij in Kroatië.
De Kroatische Seniorenpartij werd opgezet vanwege de politieke, economische en demografische situatie van Kroatië in het begin van de jaren negentig van de 20e eeuw. Aan het begin van de jaren negentig van de twintigste eeuw betaalde de Kroatische staat de pensioenen niet uit vanwege de dure oorlog die gaande was. De fondsen voor pensioengerechtigden werden gebruikt door een zakenman bevriend met Franjo Tuđman om zo veel mogelijk winst te halen uit de privatisering van de Kroatische economie. Hierdoor kregen de Kroatische senioren het erg moeilijk tijdens en vlak na de oorlog. Ouderen zagen het als een plicht om te stemmen, en het aantal pensioengerechtigden in Kroatië groeide sterk, hierbij kwam ook nog dat staatsbedrijven de neiging
hadden hun werknemers met vervroegd pensioen te sturen en plaats van werknemers te ontslaan. Het aantal pensioengerechtigden groeide.
Velen dachten dat de partij slechts opgezet werd om stemmen weg te halen bij de SDP om de HDZ aan de macht te houden. De partij breidde haar organisatie echter landelijk uit en kreeg steeds meer steun omdat de HDZ en het links-centristische kabinet van Ivica Račan geen geld gaf aan de senioren, dit was hun recht aangezien de Constitutionele Rechtbank geëist had dat de regering alsnog de pensioenen zou betalen die niet uitbetaald waren in de jaren negentig van de 20e eeuw/
De partijleider is Vladimir Jordan. Tijdens de laatste parlementsverkiezingen op 23 november 2003 kreeg de partij 4% van de zetels, 3 van de 151 zetels, en trad voor het eerst het Kroatische parlement binnen. Men had niet verwacht dat de partij zoveel stemmen zou krijgen omdat ze nauwelijks campagne hadden gevoerd. In 3 kiesdistricten kregen zij meer dan 5% van de stemmen en in vier kiesdistricten kregen zij tussen de 4 en 5% van de stemmen. Zij werden statistisch bekeken gezien als de winnaar van de verkiezingen omdat ze vier keer zoveel stemmen als de vorige keer kregen.
Na de verkiezingen stemde de partij ermee in om de regering van Ivo Sanader te steunen en gaf zijn partij en de coalitie deze de nodige stemmen om een meerderheid in het Kroatische parlement te vormen. De facto bestaat deze coalitie bestaat nog steeds alhoewel de HSU de President Stipe Mesić steunde in plaats van de HDZ presidentskandidaat Jadranka Kosor tijdens de presidentsverkiezingen in 2005.
Sommigen hadden kritiek op de HSU omdat zij tijdens de lokale en regionale verkiezingen in mei 2005 veelal de HDZ en andere rechtse partijen zou steunen, terwijl zij zich voordeed als een links-centristische partij.

Groot-Roemenië (Roemeens: "România Mare") was het koninkrijk Roemenië tussen de Eerste en Tweede Wereldoorlog. Roemenië is in geen enkel ander tijdperk zo groot geweest als toen.
In 1918, het einde van de Eerste Wereldoorlog, hadden Bessarabië en historisch Transsylvanië zich bij koninkrijk Roemenië gevoegd. Transsylvanië kwam bij Roemenië nadat men in Alba Iulia had gestemd voor vereniging met Roemenië. Bessarabië verklaarde zich in 1917 onafhankelijk van Rusland, en sloot zich al snel aan bij Roemenië, waarschijnlijk mede om verdediging te krijgen tegen de bolsjewieken. De rest van het huidige Transsylvanië, (het Maramureș, Banaat en Crișana) werd door het Verdrag van Trianon in 1920 toegewezen aan Roemenië. Het Verdrag van Trianon had toen de huidige grens tussen Hongarije en Roemenië gevormd.
De unie van Boekovina werd in datzelfde jaar bij het Verdrag van Versailles aan Roemenië toegewezen.
Het zuiden van Dobroedzja (Roemeens: "Cadrilater") werd veroverd door de Roemenen nadat ze in 1913 Bulgarije hadden verslagen in de Tweede Balkanoorlog.
Als gevolg ontstond Groot-Roemenië.
De Roemeense politici beseften wel degelijk dat ze in deze situatie een gemakkelijk doelwit voor revisionisme waren. Dertig procent van de bevolking van Groot-Roemenië was etnisch Hongaars, Duits, Oekraïens of Bulgaars. Roemenië zocht daarom toenadering tot Frankrijk waar het zich ook cultureel mee verwant voelde. Verder sloot het zich, op Frans aandringen, aan bij Tsjecho-Slowakije en Joegoslavië in de zogenaamde Kleine Entente.
De bemoeienis met de regio van Duitsland tijdens het Interbellum versterkte het Hongaarse en Bulgaarse revisionisme. De Kleine Entente werd verzwakt door de Duitse inname van Tsjecho-Slowakije; Frankrijk kon en wilde geen hulp bieden. Het Molotov-Ribbentroppact betekende het einde van Groot-Roemenië: Hitler liet toe dat de Sovjet-Unie Bessarabië en Boekovina zou bezetten.
De Roemeense koning kreeg de schuld van de annexatie en werd verjaagd door generaal Ion Antonescu, die de macht overnam en in de Tweede Wereldoorlog een alliantie met nazi-Duitsland aanging. Aanvankelijk deelde hij de macht met de fascistische IJzeren Garde. Na de Duitse arbitrage te Wenen annexeerde Hongarije een groot deel van Transsylvanië, met belangrijke steden als Cluj-Napoca, Oradea en Satu Mare en de Bulgaren kregen na dreigementen Zuid-Dobroedzja terug.
Ook nam Roemenië in 1941 deel aan de veldtocht tegen de Sovjet-Unie, waarvan het de vroeger afgestane gebieden annexeerde, alsmede Transnistrië als schadeloosstelling voor de Hongaarse en Bulgaarse annexaties.
Uiteindelijk wisselde Roemenië in 1944 van kant en verklaarde de Duitsers en de Hongaren de oorlog.
In 1947, door het Verdrag van Parijs, kwam het veroverde Transsylvanië weer terug bij Roemenië. Toch mocht de Sovjet-Unie Bessarabië en het noorden van Boekovina annexeren, en het zuiden van Dobroedzja bleef bij Bulgarije.
In 1991 werd de Sovjet-Unie ontbonden, waarbij alle Sovjetrepublieken van die Unie onafhankelijk werden. De Moldavische Socialistische Sovjetrepubliek, dat grotendeels overeenkwam met het historische Bessarabië, werd onafhankelijk als de Republiek Moldavië.
Het grondgebied van de Moldavische Socialistische Sovjetrepubliek en dus ook het grondgebied van de huidige Republiek Moldavië komt echter niet geheel overeen met het grondgebied van Bessarabië. Dit komt doordat Stalin, toen hij na de Tweede Wereldoorlog Bessarabië annexeerde, het geannexeerde gebied samenvoegde met een deel van de al in de Sovjet-Unie liggende Moldavische ASSR (het huidige Transnistrië), en de gebieden Boedzjak (het zuiden van Bessarabië) en het noorden van Boekovina bij de Oekraïense Socialistische Sovjetrepubliek voegde.
Sinds Groot-Roemenië grote gebieden verloor in de Tweede Wereldoorlog, zijn er mensen die Roemenië weer "groot" willen hebben. Er is zelfs een nationalistische politieke partij opgericht met de naam "Partidul România Mare" (Partij Groot-Roemenië).
De correcte politieke term voor Groot-Roemenië is "România Întregită" wat ongeveer "Heel Roemenië" betekent. Groot-Roemenië ("România Mare") is nooit een officiële naam van Roemenië geweest.

Goncalves da Silva (Mogeiro, 19 juli 1973), beter bekend als Aílton, is een Braziliaanse profvoetballer. Hij speelt sinds het begin van seizoen 2012/13 voor het Duitse BFV Hassia Bingen.
Aílton begon zijn carrière bij Club Tigres. In het seizoen 1997/1998 kwam hij bij die club 5 maal tot scoren in 16 wedstrijden. Aílton verkaste naar Werder Bremen uit Duitsland. Bij Werder brak de zwaarlijvige spits definitief door en trof in 6 seizoenen 78 maal doel. Aílton speelde op 6 mei 2000 mee in de finale van de strijd om de DFB-Pokal, waarin Werder Bremen met 3-0 verloor van FC Bayern München door treffers van Giovane Élber, Paulo Sérgio en Mehmet Scholl. In 2004 vertrok Aílton uit Bremen om voor FC Schalke 04 te gaan voetballen. Mede door zijn slechte gedrag en zijn niet altijd even grote inzet kon Aílton de hoge verwachtingen niet waarmaken.
Na één seizoen vertrok Aílton naar het Turkse Beşiktaş JK. Ook bij Besiktas waren de verwachtingen over de Braziliaan hoog. Maar ook in Turkije kreeg de spits problemen door zijn gebrek aan discipline, zo werd hij al kort nadat hij getekend had buiten de selectie gezet nadat hij gelijk na het ondertekenen van zijn contract naar Brazilië was gevlogen om op een korte vakantie te gaan. In de wedstrijd tegen Sivasspor ging de Braziliaan op de buik staan van Cem Karaca en moest met een rode kaart het veld verlaten. Aílton moest een boete betalen van 85.000 euro.
Door de vele ruzies tussen Aílton en zijn trainer Jean Tigana verliet Aílton al na een seizoen de Turkse club. In januari 2006 maakte hij de overstap naar Hamburger SV en keerde hij terug in de Bundesliga. Vanaf 31 augustus 2006 speelt Aílton bij Rode Ster Belgrado. Dit verblijf werd echter ook geen succes, en hij verkaste in januari 2007 naar het Zwitserse Grasshoppers.
In de zomer van 2007 vertrok Aílton weer naar de Bundesliga. Hij gaat spelen voor MSV Duisburg. De Braziliaanse aanvaller heeft nimmer de indruk kunnen wekken zijn oude stiel van goaltjesdief te hervatten. Hij zorgde in Duisburg voor meer ophef dan doelpunten. Voorzitter Walter Hellmich heeft Aílton al een miskoop genoemd. Hellmich sluit niet uit in de winterstop alweer afscheid is genomen van de Braziliaan.
Eind februari wordt het contract van Aílton bij Duisburg ontbonden en niet veel later wordt bekend dat hij bij Metaloerh Donetsk gaat spelen. Zijn verblijf in de Oekraïne blijkt van zeer korte duur. Eind augustus 2008 tekende hij een eenjarig contract bij SCR Altach uit Oostenrijk. In maart 2009 vertrekt hij na 12 wedstrijden (6 doelpunten) transfervrij naar de Braziliaanse tweedeklasser Campinense Clube. Ook hier was zijn verblijf van korte duur. Na vier maanden vertrok hij naar het Chinese Chongqing Lifan waar hij tot het einde van 2009 voetbalde. In december 2009 tekende hij een contract bij het Duitse KFC Uerdingen 05. Daar vertrok hij na een half jaar om voor FC Oberneuland uit te komen. Deze overeenkomst werd na onderling overleg op 4 februari 2011 echter alweer ontbonden.
Transfervrij trok hij vervolgens naar zesde divisieclub BFV Hassia Bingen voor het seizoen 2012-2013. Zijn debuut luisterde hij op met twee doelpunten na in de 68ste minuut ingevallen te zijn. Ook werd er mede door hem in deze wedstrijd een record gevestigd: nog nooit woonde 1300 mensen een zesde divisiewedstrijd bij.


Oss West is een station in Oss van het type voorstadshalte. Het station ligt aan de "Brabantse Lijn" tussen 's-Hertogenbosch en Oss, bij de overweg van de Gerbrandylaan en de Braakstraat. Het station is in 1981 gebouwd naar een ontwerp van Hans Bak.
In Oss West halteert de volgende treinserie:
Sinds 17 februari 2003 heeft het station geen loket meer.
Ten behoeve van voor- en natransport zijn er fietskluizen en fietsenstallingen aanwezig. Ook is er parkeergelegenheid voor auto's.
Sinds juli 2009 is station Oss West uitgerust met mobiele camera's die de omgeving en de perrons in de gaten houden in verband met de vele vernielingen en overlast op het station.


De Joodse Ereraad (spelling destijds: Joodsche Eereraad) was een ereraad, een orgaan dat na de Tweede Wereldoorlog, omstreeks van begin 1946 tot begin 1950 de zuivering in Joodse kring uitgevoerd heeft.
De Joodse Ereraad werd eind januari, begin februari 1946 opgericht door de Contact-Commissie van de Joodse Coördinatie-Commissies. De Ereraad had tot doel een uitspraak te doen over iedere Jood wiens houding of gedrag tijdens de bezetting onverenigbaar was met de meest elementaire Joodse solidariteit. De Ereraad had geen andere sanctiemiddelen dan de publicatie van zijn uitspraken. De leden van de Ereraad waren:
De Ereraad behandelde zo'n twintig zaken, waarvan de zaak tegen Abraham Asscher en prof. dr. David Cohen, de twee voorzitters van de Joodse Raad, het meest geruchtmakend was. Asscher erkende de Ereraad niet en ging niet in op zijn uitnodigingen om op zittingen van de Ereraad te verschijnen. Cohen deed dat wel. Na afloop van de zittingen kwam de Ereraad tot het volgende oordeel:


Donna Dickenson is een Engels-Amerikaans filosofe en ethica. Ze werd geboren in de Verenigde Staten. Ze studeerde rechten en politieke wetenschappen in Massachusetts en internationale betrekkingen in Londen. Ze werkte een aantal jaren als onderzoeksmedewerker aan Yale-universiteit. In 1973 verliet ze haar vaderland omdat ze het niet eens was het het beleid van de regering inzake de Vietnamoorlog. Ze ging in Engeland wonen, waar ze bijna twintig jaar aan de The Open University werkzaam zou zijn. Ze is met name bekend geworden met haar onderwijsprogramma over dood en doodgaan. Inmiddels hebben vele gezondheidswerkers deze module gevolgd. 
In 1989 promoveerde ze met een studie over "Risk and Luck" in de medische ethiek. Eind jaren negentig stapte ze over naar het Imperial College in Londen. Ze werkte daar sinds 1997 als onderzoeker in medische ethiek en recht. In 2001 werd ze hoogleraar aan de University of Birmingham, waar ze zelf een nieuw instituut voor "Global Ethics" oprichtte. In 2005 keerde zij terug naar Londen om hoogleraar te worden aan het Birkbeck College van de University of London. Ze raakte betrokken bij onderzoeksprojecten van de Europese Commissie. Enkele jaren later werd ze daar toegelaten tot het emeritaat.
Dickenson schreef zo'n twintig boeken en zestig artikelen over haar vakgebieden. Daarnaast is ze ook schrijfster van literaire biografieën, hoorspelen en een roman. Ze treedt regelmatig op in de media. 
Recenter heeft Donna Dickenson zich beziggehouden met vragen rondom rechtvaardigheid in de bio-ethiek. Eveline Brandt schreef in Trouw (14-02-2006): "Een vraagstuk als de positie van proefpersonen in ontwikkelingslanden bij farmaceutisch onderzoek. Een thema als de groeiende vraag naar weefsel uit vrouwenlichamen voor stamceltechnologie. Vaak houdt ze zich bezig met kwetsbare groepen, zoals stervenden of zieke jongeren en kinderen. Het treft haar daarbij hoe weinig zij te zeggen hebben over hun eigen medische behandeling". 
Vanwege haar werk kreeg zij in 2006 de Spinozalens. Deze prijs ging eerder naar Edward Said (1999), Avishai Margalit (2002) en Tzvetan Todorov (2004).

Ahn Jung-hwan (Seoel, 27 januari 1976) is een Zuid-Koreaanse voormalig profvoetballer die als aanvaller of aanvallende middenvelder speelde.
Ahn begon zijn carrière bij de Busan Icons. Na 1 seizoen vertrok de spits naar Italië om in de Serie A te gaan voetballen voor AC Perugia. Bij Perugia speelde Ahn in de seizoenen 2000/2001 en 2001/2002 29 wedstrijden en trof 5 maal doel. Op het WK 2002 in Japan en Zuid-Korea was Ahn vaste waarde in de spits van het elftal geleid door Guus Hiddink. Zuid-Korea kwam tot de halve finales, na eerder onder andere Italië uitgeschakeld te hebben, door een doelpunt van Ahn. De kater bij de Italianen was zo groot dat Ahn kon vertrekken uit Italië. Ahn speelde 2 jaar voor Shimizu S-Pulse en vervolgens 2 jaar voor de Yokohama Marinos. In het seizoen 2005/2006 kwam Ahn terug in Europa bij het Franse FC Metz. Na 16 wedstrijden en 2 goals vertrok Ahn naar het Duitse MSV Duisburg. In het seizoen 2007/08 kwam hij uit voor Suwon Samsung Bluewings. Bij de Chinese voetbalclub Dalian Shide was Ahn aanvoerder. Hij stopte op 30 januari 2012 met spelen.
Ahn speelt op het wereldkampioenschap voetbal 2010 in Zuid-Afrika zijn derde achtereenvolgende wereldkampioenschap voor de Zuid-Koreaanse nationale voetbalploeg.

Patrick Süskind (Ambach, in de gemeente Münsing, 26 maart 1949) is een Duits schrijver en scenarioschrijver.
Süskind is de tweede zoon van schrijver en journalist Wilhelm Emanuel Süskind en een sportlerares. Zijn oudere broer Martin werd ook schrijver en journalist. Hij groeide op in Holzhausen, vlak bij zijn geboortedorp.
Van 1968 tot 1974 studeerde Patrick geschiedenis in München en Aix-en-Provence. In de jaren 80 werkte hij als scenarioschrijver, vaak in samenwerking met de Duitse regisseur en schrijver Helmut Dietl.
Zijn eenakter De Contrabas uit 1981 kende in vijf jaar meer dan 500 opvoeringen in Duitsland en had internationaal succes. In het Nederlandstalig taalgebied zette Bert André deze contrabassist overtuigend neer.
Zijn bekendste boek is "Het parfum", één van de meest gelezen Duitse boeken en wereldwijd een bestseller. Het is in 49 talen vertaald en werd in 2006 . Süskind mijdt de publiciteit zo veel mogelijk en schijnt afwisselend in München, Seeheim bij Münsing en in Montolieu in de Languedoc, Frankrijk te wonen. Vaak weigerde hij aanwezig te zijn bij de uitreiking van (literaire) prijzen voor zijn werk. In privékring wordt hij altijd "Petzi" genoemd, naar een van de beren uit de in het Duits vertaalde kinderboeken van het Deense echtpaar Vilhelm en Carla Hansen.

Tungelroy (Limburgs: "Tungelder") is een gehucht behorend bij de Nederlands-Limburgse gemeente Weert. Het is van oorsprong een agrarisch kerkdorp en ligt drie kilometer ten zuiden van de stad Weert. Er wonen ongeveer 700 mensen in de kern en 330 in het bijbehorende buitengebied.
Tungelroy is bekend voor de in 1892 geopende eerste coöperatieve boterfabriek in Limburg.
Tungelroy is gelegen op een hoogte van ongeveer 31 meter op zandgrond. Een belangrijk deel van het grondgebied wordt door de landbouw ingenomen.
Ten zuiden van Tungelroy stroomt de Tungelroyse Beek die een bodemsanering en een herinrichting heeft ondergaan (afgerond in 2007). Een belangrijk natuurgebied is de Tungelerwallen, een voormalig heide- en stuifzandgebied gelegen ten westen van het dorp. Enkele kilometers naar het noorden ligt de Moeselpeel, terwijl zich enkele kilometers naar het noordoosten het broekgebied De Krang bevindt.
Stramproy, Weert, Swartbroek, Altweerterheide

Een lcd-spel is een zeer klein, handzaam en draagbaar elektronisch apparaat om interactieve videospellen te spelen. Vaak betreft het een geminiaturiseerde versie van een bekend computerspel. De besturingsknoppen, het scherm en de luidsprekers maken allen deel uit van één en dezelfde behuizing.
In plaats van een scherm voor algemeen gebruik, opgebouwd uit een masker van beeldpunten, bestaan het spel gewoonlijk uit een specifiek ontworpen (c.q. aangepast) scherm om slechts één spel te kunnen spelen.
Dankzij deze sterke vereenvoudiging kan het zo klein als een digitaal horloge worden gemaakt.
De visuele weergave van deze spellen strekt zich uit van enkele kleine gloeilampen of leds tot aan alfanumerieke schermen, vergelijkbaar met een rekenmachine.
Later werden deze meestal vervangen door lcd's en VFD's met gedetailleerde beelden en, in het geval van VFD-spellen, ook kleur.
Deze handzame elektronische lcd-spellen waren zeer populair vanaf de tweede helft van de jaren 1970 tot aan het eind van de jaren 1980. Zij zijn zowel de voorloper van als wel een goedkoop alternatief voor de modernere draagbare spelcomputer.
Door het gebruik van specifiek aangepaste beelden in lcd- en VFD-spellen hebben deze een grotere mate van detail dan de enigszins blokkerige, uit beeldpunten opgebouwde weergave van computerschermen, maar niet zonder de hierbij behorende nadelen.
Een nadeel is dat alle graphics een vaste plaats op het scherm hebben en elke mogelijke plek en spelstatus moet dus "vooraf" worden ingesteld zonder enige mogelijkheid tot overlapping. Dit is gewoonlijk zichtbaar wanneer het spel "gereset" wordt. De illusie van beweging wordt gecreëerd door objecten opeenvolgend te laten oplichten tussen hun mogelijke spelstaten.
De achtergronden voor deze spellen worden gevormd door statische afbeeldingen gelegen achter de "bewegende" graphics die, wanneer zij niet in gebruik zijn transparant zijn.
Gedeeltelijk veroorzaakt door deze beperkingen, was de gameplay van vroege lcd-spellen vaak enigszins rauwer dan van hun op led gebaseerde voorgangers. Nieuwe spellen worden nog steeds gemaakt en de meeste zijn gebaseerd op relatief eenvoudige kaart- en bordspelen.
De "Game & Watch"-lijn van Nintendo is het bekendste voorbeeld van elektronische lcd-spellen. Ook andere fabrikanten, waaronder Bandai, Casio, Coleco, Entex, Epoch, Gakken, Mattel en Tiger Electronics maakten populaire lcd-spellen en deze waren vaak gebaseerd op succesvolle computerspellen uit de speelhal.

Het Groothertogdom Luxemburg kent verschillende administratieve indelingen.
Luxemburg bestaat uit twaalf verschillende kantons ("Kantone, cantons, Kantone"). De kantons bestaan op hun beurt weer uit in totaal 105 gemeenten ("Gemengen, communes, Gemeinden"). Tot 3 oktober 2015 waren de kantons ondergebracht in drie districten ("Distrikter, districts, Distrikten"). Deze districten zijn per die datum opgeheven.

Edward Lloyd (overleden 1713) was eigenaar en naamgever van "Lloyd's Coffee House" in Londen, en daardoor naamgever van een aantal Lloyd's-bedrijven en -instituten. De schrijfwijze "Ll" duidt op een Welshe achtergrond.
Het koffiehuis werd geopend in 1688, in Tower Street in de City of London. In 1691 verhuisde het koffiehuis naar Lombard Street. Lloyd zorgde voor een klantenkring van kapiteins, kooplui, handelaren en scheepseigenaren (reders). Door deze samenkomst werd Lloyd's uiteindelijk een betrouwbare bron van gegevens over de scheepvaart en haar risico's.
Als gevolg van deze samenkomst ontstonden Lloyd's of London, de verzekeringsmarkt, Lloyd's List, de krant met scheepvaartnieuws en Lloyd's Register voor de classificatie van schepen.

Nergal, artiestennaam van "Adam Michał Darski", (Gdynia, 10 juni 1977) is een Pools zanger en gitarist van Behemoth, een Poolse blackened deathmetalband. Nergal speelt slag-, solo-, bas- en akoestische gitaar. Ook wordt de zang in de band door hem verzorgd en hij is tevens manager van Behemoth sinds de oprichting. Hij is ook het enige lid van Behemoth die er al vanaf het begin in zit. Hij deed een universitaire studie geschiedenis en latijn.
Zijn artiestennaam is ontleend aan een gelijknamige god uit de Babylonische mythologie.
In 2011 was hij naast Katarzyna Szczot, Anna Dąbrowska en Andrzej Piaseczny een jurylid in de eerste editie van The Voice of Poland dat vanaf september 2011 op TVP2 werd uitgezonden.
In 2007 heeft Darski een bijbel aan flarden gescheurd op een concert in Gdynia. De uitgescheurde pagina's wierp hij hierop in het publiek. Hij noemde het christendom "de grootste criminele sekte" en de Bijbel "een leugenachtig boek". Later staken fans de flarden in brand. Het All-Polish Committee for Defence Against Sects heeft hiervoor een rechtszaak tegen Darski aangespannen, omdat hij satanisme zou gepromoot hebben. Die zaak werd echter geseponeerd aangezien minstens twee verslagen van beledigde mensen nodig waren. In januari 2010 vroegen vier leden van de Poolse conservatieve Recht en Rechtvaardigheid-partij aan de openbare aanklagers om de zaak te onderzoeken. De rechter stelde in augustus 2011 Darski in zijn gelijk met de uitspraak dat dit feit 'een vorm van kunst was'.

Victoria cruziana is een van de twee soorten reuzenwaterlelies uit het geslacht "Victoria". De soort heeft 0,5–1,5 meter brede drijfbladeren met een 8–20 centimeter hoge rand. De onderzijde is bezet met ribben en stekels. Deze waterlelie heeft een dikke wortelstok die vastzit in het slib onder water.
De 25-35 centimeter brede bloemen zijn alleenstaand en drijven op het water. Aan de onderkant van de bloem zitten de vier stekelige kelkbladen. De talrijke kroonbladeren gaan geleidelijk over in de meeldraden. De stempel is schotelvormig en heeft gekromde stekels aan de rand. De bloemen verkleuren van wit via lichtroze naar donkerroze. De eerste nacht bloeit de waterlelie wit, wat kevers als bestuiver aantrekt, waarna de bloemen sluiten. De volgende nacht bloeit hij roze. De vruchten rijpen onder water.
De plant gedijt goed bij temperaturen tussen de 20 en 25 °C. De soort komt van nature voor in stilstaande wateren in Paraguay, Zuid-Brazilië en Noord-Argentinië.
Deze plant wordt veel in botanische tuinen gekweekt, vaker dan de grotere "Victoria amazonica". In Nederland is de plant te bezichtigen in de Hortus Botanicus Amsterdam en de Botanische Tuin TU Delft; in België in Plantentuin van de Universiteit Gent.

Frans Adelaar (Utrecht, 5 december 1960) is een Nederlandse voetbaltrainer.
De geboren Utrechter speelde als speler in de periode van 1977 tot 1990 voor FC Utrecht, waarmee hij in 1985 de beker won. Hij maakte zijn debuut in het Nederlandse betaalde voetbal op 24 augustus 1980 in de wedstrijd FC Utrecht-MVV (3-1). ZIjn laatste wedstrijd als prof was op 25 februari 1990. Adelaar werd in het duel FC Utrecht-BVV Den Bosch (1-1) na 77 minuten vervangen door Dennis Sluijk. Nadien kwam hij nog twee jaar uit voor de amateurs van DOVO en in 1992/1993 sloot hij zijn carrière af bij Holland.
In het seizoen 1995/1996 ging Adelaar als coach aan de slag bij GVVV, waar hij twee seizoenen volmaakte tot hij terugkeerde bij zijn oude liefde FC Utrecht. Tussen de zomer van 1997 en maart 2000 was Adelaar als assistent-trainer actief in de Domstad. In maart 2000 werd hij gepromoveerd tot trainer/coach. Twee seizoenen bleef Adelaar aan het roer bij Utrecht, waarmee hij vijfde en zevende werd.
Na een kort uitstapje naar Akratitos FC werd Adelaar in het seizoen 2003/2004 coach van De Graafschap. De Graafschap werd dat seizoen zesde, maar wist op het nippertje te promoveren via de nacompetitie door een beslissend doelpunt vlak voor tijd in het allesbeslissende duel uit tegen Excelsior. Het jaar erop zou Adelaar echter niet met De Graafschap, maar met ADO Den Haag in de eredivisie spelen. Sinds 1 juli 2004 was Adelaar trainer bij ADO Den Haag, waarmee hij in zijn eerste seizoen veertiende werd.
Tijdens de wedstrijd van 19 november 2006 tegen Vitesse verschaften fans van ADO Den Haag zich toegang tot het veld, vanwege aanhoudende slechte resultaten van de club. Op 20 november 2006 besloten Adelaar en de club in overleg met onmiddellijke ingang het contract te beëindigen.
Op 6 maart 2008 werd bekendgemaakt dat Adelaar vanaf het seizoen 2008/2009 de nieuwe trainer van FC Volendam zou worden. De club werd het met de oefenmeester eens over een contract voor één jaar, waarmee Adelaar terugkeerde in de eredivisie. Op 10 mei 2009 degradeerde hij met FC Volendam na een seizoen terug naar de Eerste Divisie.
Op 15 mei 2009 tekende Adelaar een tweejarigcontract bij Sparta. Hij volgde hiermee Foeke Booy op. Nog geen jaar later, op 3 april 2010, werd hij ontslagen na de nederlaag tegen sc Heerenveen. Aad de Mos werd aangewezen als zijn opvolger.
Eerder dat jaar, op 7 januari 2010, werd Adelaar door de politierechter in Utrecht veroordeeld tot een boete van 1.000 euro waarvan de helft voorwaardelijk wegens mishandeling en bedreiging. Aanleiding was een handgemeen in een Grieks restaurant in Nieuwegein, waar zijn dochter in 2007 ruzie kreeg met de bazin. Adelaar zou de vrouw naar de keel hebben gegrepen en hebben getrapt. De rechter achtte dat bewezen.
Op 16 april 2012 ging hij aan de slag als trainer van het Slowaakse MŠK Žilina. Hij pakte dat seizoen de landstitel en de beker. Adelaar werd op 3 januari 2013 ontslagen. Žilina stond op dat moment vijfde in de Slowaakse competitie met acht punten achterstand op koploper Slovan Bratislava. Adelaar bereikte wel de halve finale van de beker, maar de prestaties in de competitie werden hem fataal. Hij werd opgevolgd door Štefan Tarkovič.
Op 17 maart 2014 werd Adelaar interim-trainer bij IJsselmeervogels. De club waar eerder dat seizoen Gert Kruys hoofdtrainer was staat op het moment van aanstellen derde in de Topklasse zaterdag. Kruys vertrok op 1 januari naar Sparta. IJsselmeervogels nam op dat moment de eerste plaats in. Na slechte resultaten werd zijn opvolger, assistent-trainer Johan de Man, ontslagen.
Op 10 november 2015 werd hij daar zelf ook ontslagen.
Vanaf het seizoen 2017 wordt hij trainer bij het in de Hoofklasse A Zaterdag uitkomende SteDoCo. Zijn assistent is Cor Lems.

Woestijnruiters was een praatprogramma op de VARA-televisie, in het seizoen 2005-2006 gepresenteerd door Jeroen Pauw en Paul Witteman. Eindredacteur was Geralt Lammers.
In Woestijnruiters werden mensen uit het nieuws en politici geïnterviewd. Het programma werd eenmaal per week op zondag uitgezonden. Vanaf het seizoen 2006-2007 werd het programma opgevolgd door een dagelijkse talkshow, "Pauw & Witteman".

Antonio (Toni) Negri (Padua, 1 augustus 1933) is een Italiaanse neomarxistische filosoof.
Negri kende een stercarrière aan de Universiteit van Padua en werd op jonge leeftijd benoemd tot voltijds hoogleraar in de "dottrina dello stato" (staatstheorie), een uitgesproken Italiaans vakgebied dat zowel juridische als constitutionele aspecten behelst.
Zijn politieke activiteiten begint hij in 1950, wanneer hij toetreedt tot de katholieke jongerenbeweging "Gioventú Italiana di Azione Cattolica" (GIAC). Van 1956 tot 1963 is hij lid van de Partito Socialista Italiano (PSI), terwijl hij steeds meer sympathiseert met heterodoxe bewegingen binnen het marxisme.
Vanaf begin jaren 60 maakt Negri deel uit van de uitgeverij van "Quaderni Rossi", de krant die gestalte geeft aan de intellectuele heropleving van het Italiaanse marxisme buiten de context van de communistische partij (met als boegbeelden onder meer Raniero Panzieri, Mario Tronti, Rita di Leo en Romano Alquati) om. Deze groep voorspelde vroegtijdig de klassenstrijd van de "operaio massa" (dat wil zeggen, het concept van de arbeider die massaal voorhanden is, zonder kwalificaties en uitwisselbaar, een louter functioneel element voor de grote, gemechaniseerde fabriek), met als hoogtepunt de zogenaamde "hete herfst" ("autunno caldo") van 1969, toen een uitbarsting van opstanden plaatsvond met als epicentra het FIAT-Mirafioricomplex te Turijn, het petrochemisch complex te Porto Marghera en de Lagune van Venetië. 
In 1969 richt Negri samen met enkele vrienden de groep "Potere Operaio" (Arbeidersmacht), de radicale politieke uitdrukking van het "operaismo" (arbeiderisme). Het laatste congres van "Potere Operaio" vond plaats in 1973, daarna starten talrijke leden met nieuwe projecten, zoals de "Autonomia Operaia" (arbeidersautonomie). Antonio Negri was één van de stuwende krachten achter dit initiatief, dat zich toespitste op de nieuwe arbeidersrealiteit in de metropolen ten tijde van de crisis en de herstructurering van de fabrieken en de publieke uitgaven. In het bijzonder draagt Negri bij tot de creatie van het dagblad "Rosso", met redactie in Milaan, dat zich snel ontwikkelt tot referentie voor de strijd en de debatten van de nieuwe "klassensamenstelling", die Negri en zijn collega's bestempelen als "sociale arbeider" ("operaio sociale").
Negri heeft voor zijn publicaties bovendien samengewerkt met sleutelfiguren van Italiaanse arbeiders-, studenten- en vrouwenbewegingen gedurende de jaren 60 en 70, waaronder Panzieri, Tronti, Sergio Bologna, Alquati, Mariarosa Dalla Costa en Franco Berardi. Zijn bekendste werk is het spraakmakende (2000), dat hij samen met de Amerikaan Michael Hardt schrijft. Het boek, dat in 2004 een vervolg kent met "De menigte" ("Multitude"), wordt door vele activisten gezien als een herbezinning van het antiglobalisme. Daarnaast publiceerde Negri nog een heleboel andere boeken, waarin de werken van onder meer Karl Marx en Spinoza op een originele manier ontleed worden.
Op 7 april 1979 wordt de 46-jarige Antonio Negri gearresteerd. Hij wordt ervan beschuldigd de moord op toenmalig premier Aldo Moro beraamd te hebben, uitgevoerd door de Rode Brigades ("Brigate Rosse", BR) in 1978. Bovendien zou hij een samenzwering opgezet hebben om de regering omver te werpen. Negri is op dat moment professor in de politieke wetenschappen aan de Universiteit van Padua, gastlector aan de Ecole Normale Supérieure en zelfverklaard revolutionair marxist die een gewapende opstand voorstaat. Negri zelf heeft steeds ontkend enige persoonlijke of ideologische relatie gehad te hebben met de Rode Brigades.
De meeste beschuldigingen tegen Negri (waaronder 17 moorden) worden in minder dan negen maanden weerlegd wegens een gebrek aan bewijzen. Men slaagt er niet in om hem met de Rode Brigades in verband te brengen, zodat men hem beschuldigt van criminele bendevorming en opstand tegen de staat (later ingetrokken). Negri wordt ten slotte veroordeeld tot 30 jaar gevangenisstraf omdat men hem op basis van zijn publicaties en revolutionaire activiteiten 'moreel verantwoordelijk' acht voor de gewelddaden tegen de Italiaanse staat in de jaren zestig en 70. Amnesty International stelde de 'zware legale onregelmatigheden' tijdens het proces aan de kaak, en Michel Foucault schrijf over het 'geval Negri' het volgende in zijn werk "De gemaskerde filosoof": "Zit hij niet in de cel gewoonweg omdat hij een intellectueel is?".
Negri brengt vier jaar door in de gevangenis (een aantal van zijn ervaringen publiceert hij later in "De trein van Finland"), tot de Partito Radicale van Marco Pannella, die geijverd had voor zijn vrijlating, hem op de kieslijst zet voor de algemene verkiezingen van 1983 en die verkiezingen ook wint. Het parlement verleent hem de toestemming om de gevangenis te verlaten teneinde zijn politiek ambt te kunnen bekleden, maar die toestemming wordt enkele maanden later herroepen. Negri gaat in ballingschap in Frankrijk, waar hij 14 jaar verblijft en waar hij niet hoeft te vrezen voor uitlevering, dankzij de bescherming die hij geniet van de regering van François Mitterrand.
In Frankrijk is hij docent aan de Université de Paris VIII (Saint Denis) en de Collège International de Philosophie. Hoewel zijn politieke activiteiten sterk belemmerd zijn door zijn ballingschap, is Negri een productief auteur in die Franse periode en verenigt hij zich met menig links intellectueel. In 1990 richten Negri, Jean-Marie Vincent en Denis Berger de publicatie "Futur Antérieur" op. De krant houdt op te bestaan in 1998, maar verschijnt vanaf 2000 weer onder de naam "Multitudes", met Negri als bestuurslid van de internationale redactie. 
In 1997 keert Negri vrijwillig terug naar Italië om er de rest van zijn straf, intussen via hoger beroep gereduceerd tot 17 jaar, uit te zitten. Op die manier wil hij een openbaar debat creëren rond de situatie van honderden gevangenen en ballingen die gedurende de 'loden jaren' ("anni di piombo", de jaren zestig en 70) politiek geëngageerd waren binnen radicaal links en veroordeeld werden via allerhande schijnprocessen. Negri wordt bij aankomst onmiddellijk naar de gevangenis van Rebibbia gebracht en later onder huisarrest geplaatst. Tot het einde van 2004 geniet hij een voorwaardelijke invrijheidsstelling.
Het uiterst originele, maar tegelijk compacte en moeilijke werk van veelschrijver en iconoclast Negri is een kritische herziening van de belangrijkste intellectuele stromingen van de tweede helft van de 20e eeuw, ten dienste van een nieuwe marxistische analyse van het kapitalisme en de postmoderne maatschappij. Geïnspireerd door de ideeën van Michel Foucault en zijn analyses van de biomacht, alsook door de schizoanalyse van Gilles Deleuze en Felix Guattari, legt Negri gedurende de jaren 80 de basis voor de figuur van het levende werk van Marx, aangepast in ontologische zin aan de nieuwe en volledig sociale dimensies van de productie, de samenwerking en de bestuurlijke macht. Deze figuur, prospectief, strategisch en conceptueel, is de multitude.
De centrale these van zijn werk "Empire" is dat de natiestaat zijn centrale rol als primaire politieke formatie verloren heeft en plaats heeft gemaakt voor een globaal mechanisme van diffuse en gedecentraliseerde macht (de "Imperi"), al is die overgang tendentieus en niet vrij van catastrofes. Het is de strijd van de arbeidersklasse en van de postkoloniale actoren die deze machtstransformaties op gang hebben gezet. Met andere woorden hebben de transestatale productiedimensies en de dimensies van de wereldmarkt geleid tot een interregnum, tot een netwerk van mondiale macht, het , waarin verschillende actoren (monarchische, zoals in de VS, aristocratische, zoals enkele natie-staten en democratische actoren zoals de NGO’s; multinationale ondernemingen en de massamedia) vorm gegeven aan een Imperium dat gebaseerd is op een machtsnetwerk. Zijn stelling is zeer controversieel, vooral naar aanleiding van de agressieve en unilaterale houding die de Verenigde Staten aannamen vanaf 11 september. 
Twee vroegere publicaties die vermeld kunnen worden zijn "The Savage Anomaly" (1982), waarin hij een originele interpretatie geeft van Baruch Spinoza, en "Marx oltre Marx" (1982), een collectie lezingen over de "Grundrisse", de manuscriptenbundel die Karl Marx schreef ter voorbereiding op Het Kapitaal.
In 2005 neemt hij een weinig populair standpunt in binnen de radicaal-linkse beweging wanneer hij in verscheidene opiniestukken en interviews de ja-stem verdedigt in het referendum voor de Europese Grondwet. Hij neemt bovendien samen met Daniel Cohn-Bendit deel aan een verkiezingsbijeenkomst van de Parti Socialiste (socialistische partij in Frankrijk) om zijn steun aan de ja-stem te betuigen in het Franse referendum. Negri is van oordeel dat de Europese Grondwet gunstig is om het gewicht van de natie-staten te verminderen ten voordele van het gewicht van Europa. Een pleidooi voor Europa is te vinden in zijn boek "Europa en het Imperium".




Jan Pieter Guépin, officieel "Jean Pierre Guépin" (Amsterdam, 25 april 1929 – Amsterdam, 21 februari 2006), was een Nederlandse dichter en essayist.
Tijdens zijn studie klassieke letteren aan de Universiteit van Amsterdam was Guépin redacteur van het studentenweekblad Propria Cures. Hij promoveerde op een onderwerp uit de Griekse godsdienstgeschiedenis: "De tragische paradox."
Vervolgens doceerde Guépin aan de Rijksuniversiteit Groningen en de Universiteit Leiden. Op de Leidse universiteit werd hij in 1971 lector vergelijkende literatuurwetenschap. In 1979 trad hij af om gezondheidsredenen.
Als schrijver debuteerde Guépin in 1968 met het werk "De mens is een dier maar hij zou het kunnen weten", waarvoor hij de Poëzieprijs van de gemeente Amsterdam ontving. In 1983 verscheen zijn belangrijkste werk, "De Beschaving", waarin hij een "retorische mentaliteit" als levenshouding voorstond. Hieruit kwam ook de lezing "De heilige Herodes" voort, waarin hij de antieke polemiek tegen het Christendom hernam. Guépin vond verder dat burgerlijkheid te verkiezen was boven het grote gebaar.
Guépin was een groot pleitbezorger van de Neolatijnse poëzie, waarvan hij veel vertalingen maakte. Vooral bewonderde hij de Nederlandse dichter Janus Secundus, die hij 'een van de grootste dichters van de wereld' noemde en aan wie hij een omvangrijke studie wijdde ("De kunst van Janus Secundus", 1991). Hij publiceerde ook een grote bronnenstudie over Janus Secundus en diens broers Grudius en Marius ("De Drie Dichtende Broers", 2000).

Het baldakijn van Bernini bevindt zich in de Sint-Pietersbasiliek te Rome boven het graf van de apostel Petrus. Het baldakijn werd gebouwd in 1624-1633 door Gianlorenzo Bernini met de bedoeling om het verband tussen het graf en de basiliek uit te laten komen. De kerk is namelijk op die plaats gebouwd vanwege dat graf. Men wilde dus de aandacht vestigen op de tombe van Petrus en het pauselijke altaar. De Brusselaar François Duquesnoy zou Bernini hebben meegeholpen met de realisatie. 
Het baldakijn van Bernini is eigenlijk geen echt baldakijn. Een baldakijn is een overspanning gedragen door vier stokken. Oorspronkelijk was dit bedoeld als beschutting, maar het werd al snel als een teken van waardigheid gezien. Het dak van een baldakijn kan uit textiel bestaan, maar kan ook van hard materiaal zijn. De naam baldakijn is ontleend aan de geweven goudbrokaten stof, die in de Middeleeuwen werd geweven in Baldac (het huidige Bagdad). Een ciborium is een op vier zuilen rustende koepel of dak, die een klein open tempeltje ("tempietto") boven een altaar vormt binnen een kerk of kathedraal. Het baldakijn van Bernini is een combinatie van een baldakijn en een ciborium.
Voordat het baldakijn over de tombe van Petrus geplaatst werd, hadden er al verscheidene andere bouwwerken boven zijn graf gestaan.
Het eerste bouwwerk, dat aan het einde van de 2e eeuw boven het graf werd gebouwd, was een kleine monumentale aedicula, dat het "Tropaion van Gaius" werd genoemd. De restanten daarvan bevinden zich nog steeds rondom de tombe van Petrus. In 324 werd de Oude Sint-Pietersbasiliekbasiliek van keizer Constantijn gebouwd. Daar binnen was een klein ciborium geplaatst boven het graf en altaar. Na de Middeleeuwen verkeerde deze basiliek in een bouwvallige staat. Aan het begin van de Renaissance werden er pogingen ondernomen de basiliek te herstellen. In het begin van de zestiende eeuw kreeg Donato Bramante de steun van Julius II om de hele basiliek te herbouwen. In 1506 begonnen de werkzaamheden aan de Sint-Pieter, voortgezet door Michelangelo en afgemaakt door Domenico Fontana en Giacomo della Porta in 1588. In plaats van de lange Constantijnse basiliek heeft Julius II een kerk laten bouwen met een gecentraliseerd eindpunt waaraan uiteindelijk een schip toegevoegd zou worden. Tijdens het pontificaat van Paulus V (1605-1621) werd de beslissing genomen zowel het schip als de voorgevel van de kerk te vervangen. De architect van de Sint-Pieter was toen Carlo Maderno. Hij ontwierp en bouwde dit middenschip. Hierna bleef alleen het interieur van de Sint-Pieter ter verandering over.
Tijdens de verbouwingen aan de kerk stond er een beschermend bouwsel over het altaar en het graf. Toen dit werd verwijderd, leek het altaar in verhouding tot de kerk te klein. In 1594 werd het bestaande ciborium vervangen door een tijdelijk ciborium. Hoe dit ciborium er precies uitzag is onbekend. Wel zijn er documenten gevonden waarin staat dat het ciborium onder andere uit papier maché was gemaakt. Het moge dus duidelijk zijn dat dit een tijdelijk bouwsel was. In de daarop volgende jaren werd het ciborium herhaaldelijk opgeknapt.
Vertrouwend op de talenten van Maderno wees paus Paulus V het idee van een ciborium in 1606 af, en kwam met een ander soort kerkmeubel, het baldakijn. Ook dit bouwwerk was van tijdelijke aard. Qua uiterlijk lijkt dit baldakijn al enigszins op het huidige baldakijn. Afbeeldingen en documenten beschrijven het baldakijn als een constructie van houten planken ondersteund door staande engelen. Stokken hielden een baldakijn omhoog versierd met flappen en kwasten. In 1622 werd onder paus Gregorius XV een nieuw bouwwerk boven het graf gebouwd. Dit werd een groot model dat in gebruik kon blijven terwijl men aanpassingen maakte in afwachting van een permanent bouwwerk. Ook hier had Maderno de leiding. Aan hem worden enkele kleine maar belangrijke veranderingen toegeschreven. De engelen knielden in plaats van te staan, en de pilaren waren sierlijk in plaats van simpel. Ze hadden spiraalvormige groeven, vegetatie, engeltjes en de decoraties waren verguld alsof ze gemaakt waren van metaal. De hoogte van dit bouwwerk was slechts 2 meter kleiner dan dat van Bernini met zijn 29m zou zijn. Bernini was meer dan toevallig vertrouwd met deze kenmerken, omdat hem opgedragen werd de vier knielende engelen te beeldhouwen.
Maderno verzocht op het toppunt van zijn carrière de opdracht om een permanent baldakijn te mogen maken. Vermoedelijk zou hij ook de opdracht hebben ontvangen als zijn hoofdsponsor, paus Paulus V, niet op dat moment gestorven was. Het was een verlies dat de jonge assistent Borromini niet minder diep zou betreuren dan Maderno. Hij zag gaandeweg dat Maderno zijn grip op de werken in de Sint-Pieter begon te verliezen en daarmee ook zijn eigen mogelijkheden. Maderno overleefde nog het korte pontificaat van paus Gregorius XV, maar daarna bleef al snel niets meer over van enig respect voor hem.
De pas tot paus verkozen Maffeo Barberini ging verder met de kwestie van het permanente baldakijn. Deze paus, paus Urbanus VIII, vertelde Maderno heel openhartig dat "‘hij zou moeten aftreden om Bernini het werk te zien doen’." Deze paus belast Bernini met grootscheepse decoratiewerkzaamheden voor het monumentale interieur van de Sint-Pieter. In 1624 begon het werk aan het definitieve baldakijn boven het altaar en graf van Petrus.
Ondanks dat Bernini de opdracht krijgt, moet hij verdergaan met het plan van Maderno. Via Borromini weten wij dat Maderno al aan Paulus V een voorstel deed met een ontwerp van gedraaide kolommen waarbij het dak van het baldakijn niet op de kolommen leek te steunen. Het is onmogelijk te zeggen op welke manier Maderno dit wilde verwezenlijken.
Het eerste ontwerp van Bernini kreeg kritiek van sommige deskundigen, omdat het baldakijn rustte op de pilaren van het ciborium. Dit is in strijd met de kerkelijke wetten. Daarom kwam Bernini met een tweede ontwerp waarbij het baldakijn niet op de pilaren rustte. Als oplossing voor het probleem ontwierp Bernini engelen die het baldakijn vasthouden door middel van doeken. Dit was een idee van Bernini zelf en niet van Maderno. Maar het is niet mogelijk dit in de praktijk waar te maken en dat zette hem aan tot nieuwe veranderingen in zijn ontwerp. De veranderingen maken duidelijk hoe moeilijk het is de bovenbouw en zijn versieringen te steunen. We kunnen aan de hand van schetsen zijn gedachtenproces volgen. Op de schetsen ziet men een omgekeerd kruis, symbool voor het "martelaarschap van Petrus", de putti met het pauselijke wapenschild en verschillende vormen ribben, waarbij het baldakijn steeds gescheiden van de zuilen lijkt. Het omgekeerde kruis van Petrus staat symbool voor Petrus' martelaarschap, omdat hij aan zijn voeten (omgekeerd) opgehangen werd. Bernini heeft ten opzichte van het tweede ontwerp enkele veranderingen gedaan. Zijn plan om een bronzen beeld van de "Herrezen Christus" op het baldakijn te plaatsen, liet hij vallen wegens het te grote gewicht. In plaats daarvan vinden we er een wereldbol en een kruis als symbool van de "wereldomspannende triomf" van Christus. In de schetsen is te zien dat Bernini heeft getwijfeld tussen het aantal ribben en de vorm van de ribben. Het dak bestaat nu uit vier S-vormige ribben. Hierdoor lijken ze minder zwaar te rusten op de zuilen en krijgt Bernini het zogenaamde "“lifted-off” effect". Ook zijn de ribben nu gescheiden van de rest, doordat de engelen deze lijken te dragen met guirlandes, bloemslingers, terwijl in het oorspronkelijke ontwerp deze engelen het baldakijn droegen. Het baldakijn zelf is nu rechtstreeks aangesloten op de kolommen.
Bernini koos voor een ciborie–altaar, waarvan de vier gewonden zuilen van brons de gedachte aan de tempel van Salomo in Jeruzalem moesten oproepen, en plaatste deze op een marmeren podium. Het baldakijn bestaat uit vier ribben en wordt door beelden bekroond. Het betekende een geheel nieuwe verbinding van architectuur en beeldhouwkunst. Het immense bouwwerk is 28,7 meter hoog, maar maakt niet die overweldigende indruk, omdat het aangepast is aan de buitenmenselijke verhoudingen van de basiliek.
Het brons dat voor de zuilen gebruikt is, komt volgens de legende van balken uit het portaal van het Pantheon. Daartoe is opdracht gegeven door Urbanus VIII, wat leidde tot de uitspraak: "“Quod non barbari, fecerunt Barberini”." Dit betekent: wat de barbaren niet deden, deed Barberini wel. Barberini is de familienaam van paus Urbanus VIII. De juistheid van dit verhaal kwam door recent onderzoek echter op de helling te staan. De kolommen van het baldakijn zijn namelijk opgetrokken uit beton, met een laagje brons erover. De paus wilde de kolommen uitdrukkelijk in brons uitvoeren om zo de vergelijking met de tempel van Salomon en de Solomonische orde kracht bij te zetten. Het brons uit het Pantheon zou voor militaire doeleinden zijn ingezet. Er staat verder de Heilige Pilaar waar Jezus tegenaan geleund zou hebben, en heeft ook deze "gewonden vorm". Dit is een typisch barok kenmerk. Verder zijn ze omkranst met een soort van wijnranken. Hier heeft Bernini niet voor de traditionele christelijke wijnranken gekozen, maar voor ranken. Op verscheidene plaatsen springen bladeren op uit de zuil, waaruit bijen lijken voort te komen, die lijken op het familiewapen met bijen van de familie Barberini. De nijvere bijen hebben ook te maken met een ander barok kenmerk, namelijk de "suggestie van beweging". Gestalten werden nooit in een rusthouding afgebeeld, maar altijd in beweging en liefst in een beweging die een climax heeft bereikt en dus dramatisch is. Ook de putti op de zuilen hebben betrekking op dit barokke stijlkenmerk. De putti zijn namelijk op zoek naar de bijen en zijn dus in beweging.
De Salomonische zuilen staan op marmeren blokken, ter grootte van een mens van gemiddelde lengte. Die marmeren blokken zijn versierd met een schild dat een aantal ornamenten bevat. Ten eerste de pauselijke tiara, een hoge kap omringd door drie kronen met daarop een wereldbol en daarboven een kruis. Ten tweede de gekruiste sleutels van Petrus. Deze twee komen samen ook voor in de vlag van Vaticaanstad. Ten derde drie bijen die een decoratief verstrooiend motief vormen. En ten laatste smelt het onderste gedeelte van het schild samen tot een monsterlijk gezicht.
Tussen de zuilen in hangt het baldakijn, dit zijn de uit brons vervaardigde neerhangende kleden. Dit is een typisch staaltje van illusionisme. Sommige ervan hangen niet helemaal recht naar beneden, want de kunstenaar heeft er zelfs aan gedacht ze voor te stellen alsof ze door de wind bewogen worden: weer een kenmerk van de barok. Op dit kleed kun je ook weer de drie bijen en engeltjes zien. Aan de onderkant van het kleed is in het midden een witte duif omringd door engelen weergegeven. Deze witte duif symboliseert de Heilige Geest.
Het dak van het baldakijn wordt door engelen ondersteund. Ook hier kun je weer een van de barokkenmerken zien. De engelen zijn in een lopende houding geplaatst. Ze lijken nu niet alleen het dak te ondersteunen, maar ook nog eens te verplaatsen. De engelen zijn "in de richting de vier windstreken geplaatst en drukken de universaliteit uit van de katholieke leer". Dit is een kenmerk van de barok en wordt triomfalisme genoemd.
Aan de voorkant van het baldakijn bevinden zich twee putti en aan iedere zijkant nog één putto. De twee putti aan de voorkant van het baldakijn houden een sleutel en een tiara vast, beide voorwerpen die verwijzen naar de pauselijke macht. En één putto aan de zijkant houdt een boek met geschreven spreuken vast.
Het eigenlijke gieten van stukken vond plaats in speciale gieterijen nabij de barakken van de Zwitserse Garde aan het Piazza San Pietro. Bernini paste de verlorenwasmethode toe. Om zo’n realistisch mogelijke details te verkrijgen gebruikte Bernini natuurlijke voorwerpen. Hij gebruikte hiervoor hagedissen, takken, bladeren, ranken en fruit en deed deze in de was. Dit werd toen het “verlorenhagedisproces” genoemd, aangezien na het toevoegen van het gesmolten brons deze hagedissen et cetera tot as gereduceerd werden. Bernini werd bekritiseerd omdat hij de mallen niet zelf maakte. Hij gebruikte de natuur in plaats van zijn eigen talenten en men vond dat dit niet de manier van werken van een kunstenaar hoorde te zijn.
Maar er zijn ook vernieuwende aspecten aan dit monument die wel aan Bernini toe te schrijven zijn. Bijvoorbeeld het vullen van de bronzen zuilen met cement, om de sterkte en stabiliteit van het bouwwerk te bewerkstelligen.
Bernini heeft in het bouwwerk diverse verwijzingen naar zijn opdrachtgever gemaakt. De bijen, uit het familiewapen van de Barberini’s, de wijnkransen, de zonnestralen op de kapitelen van de zuilen, maar ook het familiewapen zelf in het marmeren voetstuk.
De bovenbouw van het baldakijn werd van verguld hout samengesteld. Dit was nog maar een model dat op het baldakijn werd geplaatst om het visuele effect van het geheel te kunnen beoordelen. De uiteindelijke bovenbouw met al zijn beelden en verfraaiingen werd geplaatst in 1633, kort voordat het gehele baldakijn werd onthuld voor het feest van Sint-Petrus en Paulus. Dit werd gevierd met de uitgave van een medaille van paus Urbanus VIII.
Sommige tekeningen, van zowel de bovenbouw als het baldakijn in zijn geheel, zijn van de hand van Francesco Borromini. Door moderne historici wordt de hulp van Borromini als noodzakelijk beschouwd voor de voltooiing van het baldakijn.
Boven de vergulde kantelen plaatste Bernini enorme bronzen engelen die met een soepele gratie op hun platformen lijken te staan die hun eigenlijke gewicht doet laten verdwijnen. In een gravure uit 1625 met de heiligverklaring van Elisabeth van Portugal, verschijnen de engelen boven op de kolommen, maar is hun functie onduidelijk. In een medaille uit 1626 nemen de engelen hun uiteindelijke 'contrapposto' aan: ze steken de handen uit om het baldakijn te ondersteunen vanaf een positie hoger dan de kantelen. De kolommen werden door diagonale ribben verbonden, wat het dak van het vroegere christelijke altaar terugroept. Het totaal werd bekroond met een beeld van de Herrezen Christus op de top.
Deze compositie had twee bouwkundige moeilijkheden. De eerste was hoe men het voor elkaar kon krijgen een bronzen baldakijn te bevestigen dat de schijnbare gewichtloosheid niet verloren ging. De tweede was hoe men de Herrezen Christus met zijn enorme gewicht naar de top van het monument kon krijgen. Om deze kwesties op te lossen ging Bernini terug naar de tekentafel. In plaats van de Herrezen Christus plaatste hij een wereldbol met een kruis erop, ook een christelijk symbool. Door proberen en ondervinden kwam hij met een ontwerp voor de bovenbouw zoals die op de medaille uit 1633 te zien is. Hier gaan ribben omhoog naar de top in een soort S-vorm, terwijl het baldakijn tussen de kroonlijst van de kolommen is geplaatst.
Sommige geleerden denken dat de verandering van de Herrezen Christus voor een bol en een kruis niet uit structurele maar symbolische overwegingen was. In plaats van ongerust te zijn over het mogelijk instorten van het monument veranderde Bernini dit christelijke symbool voor een meer normaal symbool zodat de bovenbouw een kroon lijkt te vertegenwoordigen. De laatste theorie houdt in dat de bol en het kruis de wereldlijke en geestelijke heerschappij van de paus vertegenwoordigen. De kroon zou zinspelen op het keizerlijke embleem dat vermoedelijk door Constantijn de Grote aan paus Silvester I gegeven werd om zijn keizerlijke status te erkennen. Er zijn ook suggesties dat de bovenbouw betrekking zou hebben op het verlangen van paus Urbanus VIII om te wedijveren met andere Europese heersers als een vorst die zowel geestelijk als wereldlijk leiderschap claimt.
Wat tekeningen en medailles weergeven, is de overgang van een baldakijn dat tussen de ribben is opgehangen naar een baldakijn dat tussen de hoeken van de zuilen inhangt. Bernini zorgde ervoor dat de engelen de bovenbouw lijken te dragen en negeerde de (bouwkundige) onmogelijkheid van een baldakijn opgehangen tussen de ribben van de bovenbouw. Hij verplaatste hiervoor de banden die de engelen dragen van het baldakijn naar de uiteinden van de ribben. Verder is er een soort wind die de kleding van de engelen en ook de flappen en kwasten aan het baldakijn laat bewegen. Het verbinden van het baldakijn met de tombe van Petrus is zowel symbolisch als structureel uitgedrukt door het in beweging laten zijn van de bovenste delen.
De paren van putti zijn verplaatst van de ribben naar de rand van het baldakijn. De putti leunen nu geanimeerd over de rand van het Baldakijn. Een van hen houdt het paar gekruiste sleutels vast die de "koninkrijken van hemel en aarde" voorstellen, terwijl de andere de pauselijke tiara vasthoudt. En aan de zijden van het baldakijn houden de putti boeken vast.
Op het moment is het alleen nog als we het Baldakijn in gebruik zien, en van enige afstand, dat we het onderscheid zien tussen de menselijke schaal en de enorme schaal van het baldakijn en de Sint-Pieter. De biograaf van Bernini, Filippo Baldinucci, schreef dat in de jeugd van Bernini de schilder Annibale Carracci zei: "“Hij moet nog steeds komen, de wonderbaarlijke kunstenaar die twee geweldige monumenten maken kan die naar de proporties van deze tempel gebouwd zijn, één in het midden en één aan het einde”." En dat Bernini toen hardop gewenst zou hebben: "“Oh, indien het enkel mij zou kunnen zijn!”." Toch twijfelt een auteur van een onzer bronnen of Bernini ook maar het minste benul had van wat hij moest doen voor het hoogaltaar in de Sint-Pieter. Het beste bewijs voor deze conclusie is dat Carlo Maderno, in plaats van het jonge genie, het concept opstelde voor het monument dat we het baldakijn noemen.
Jaren later schrijft Borromini’s neef - bewust van de lage status van zijn oom en bewust van het feit dat zijn oom veel te weinig betaald kreeg voor zijn bijdragen – over de beperkingen van Bernini. Hij verandert het moment dat Bernini belangrijke verantwoordelijkheden voor de basiliek en de Barberini-familie begon te krijgen door het neerzetten van een beeld van een heel afhankelijke kunstenaar. ""Wetende wat Borromini voor Maderno had gedaan bij de constructie van de St.-Pieter… [Bernini] bedelde [Borromini] om hem nu niet te verlaten... aangezien hij reeds zo goed over alles was geïnformeerd. Bernini leefde voor zijn beeldhouwwerk en liet de architecturale kwesties over aan Borromini. Maar ondertussen doet Bernini alsof hij de architect is.”" Het is absoluut niet waar dat Bernini niks heeft gedaan aan het baldakijn. Ook Rafaël heeft bij zijn werken assistenten gehad die een belangrijk deel van zijn werk overnamen. Het is zeker dat Borromini een belangrijk aandeel had bij de realisatie van het baldakijn.
Het idee voor het bouwen van een baldakijn boven het graf van Petrus kwam van Carlo Maderno. Bernini heeft dit idee in feite uitgewerkt en daarbij enkele kenmerkende aanpassingen gedaan, waardoor het een bron van inspiratie werd voor andere architecten. Het idee werd namelijk ontelbaar vaak gekopieerd. De vloeiende overgang tussen beeldende kunst en architectuur en het imponerende karakter van Bernini’s werken in onder andere het interieur van de St. Pieter werd door veel tijdgenoten bewonderd en nagevolgd. Hierdoor werd de stijl van Bernini min of meer de stijl die wij associëren met de barok.

Herman Neubronner van der Tuuk (Malakka, 23 februari 1824 – Soerabaja, 17 augustus 1894) was een Nederlands Bijbelvertaler en taalkundige, gespecialiseerd in de talen van Nederlands-Indië.
Van der Tuuks vader was een Nederlands jurist, die zich in het destijds nog tot Nederlands-Indië behorende Malakka vestigde. Hij trouwde daar met een vrouw van Duitse afkomst, die waarschijnlijk ook voor een vierde Thais bloed door haar aderen had stromen. Haar familienaam, Neubronner, werd aan Herman als tweede voornaam gegeven. Toen Malakka in 1825 bij het Verdrag van Londen (1824) met de Britten werd geruild voor het eiland Benkoelen, verhuisde het gezin naar Soerabaja.
Rond zijn twaalfde jaar werd Van der Tuuk naar Nederland gestuurd. Hij volgde het gymnasium in Veendam en deed in 1840 op zestienjarige leeftijd toelatingsexamen voor de Universiteit van Groningen. In 1843 volgde zijn kandidaatsexamen rechten maar zijn werkelijke belangstelling bleek reeds nu uit te gaan naar de talenstudie. In 1845 verwisselde hij Groningen voor Leiden waar hij de colleges Arabisch en Perzisch kon volgen van de bekende arabist Th.W.J. Juynboll. Ook studeerde hij Sanskriet en deed hij een grondige kennis van het Maleis op.
De impuls tot linguïstische activiteiten in de Oost-Indische koloniën ging tot ver in de 19e eeuw vooral uit van zending. Omdat men de Bijbel wilde vertalen in de talen van de Nederlands-Indische volkeren werd de taalstudie ter hand genomen en die begon met de Maleise en de Javaanse taal. Rond het midden van de 19e eeuw werd de tijd rijp geacht om ook andere talen te gaan onderzoeken en er de Bijbel in te vertalen. Een van de eerste talen waarop de keus viel, was het Batak, overigens veeleer een taal"groep".
Hieraan lagen behalve religieuze ook politiek getinte overwegingen ten grondslag. De katholieke missie die geruime tijd verboden was geweest, kreeg in 1807 weer toestemming om activiteiten te ontplooien in Nederlands-Indië, en de concurrentie met de protestantse zending was de gehele eeuw sterk. Daarnaast wilde men de islam indammen. Op Sumatra was de Maleise bevolking van het oosten en van de kuststreken al goeddeels geïslamiseerd, maar de etnische groeperingen in het binnenland waren nog onbekeerd, in de termen van die tijd “heidens”. Zij zouden dan ook ontvankelijker zijn voor de christelijke boodschap. De Batakstammen behoorden tot die binnenlanders.
Het protestantse “Nederlandsch Bijbelgenootschap” (NBG) besloot Van der Tuuk, in naam rechtenstudent maar inmiddels bekend om zijn fenomenale aanleg voor talen, aan te stellen als taalafgevaardigde voor de Bataklanden. Aangezien de binnenlanden van Sumatra nog goeddeels onontdekt gebied waren, werd het aan hemzelf overgelaten welke Bataktaal hij zou bestuderen om er vervolgens een Bijbelvertaling in te schrijven. De keus zou uiteindelijk op het Toba-Batak vallen.
In 1849 kwam Van der Tuuk op Java aan. Daar werd hij ernstig ziek – zijn hele leven is hij overigens geplaagd door diverse ziekten en door depressies. In dit geval was het middel, een zwavelbehandeling, blijkbaar erger dan de kwaal, en Van der Tuuk verzocht in verwarde brieven aan het NBG hem van zijn taak te ontslaan. Het Genootschap ging hierop niet in, waarschijnlijk omdat men over zijn toestand had vernomen.
In 1851 was hij voldoende hersteld om naar de Bataklanden te reizen. Via Padang kwam hij in de kustplaats Siboga of Sibolga aan, waar hij echter zijn werk niet goed kon uitvoeren. Aan de kust waren veel Maleiers gevestigd, en om met de Bataks in nauw contact te komen moest hij het onbekende binnenland in. Dat lukte pas in 1852 toen hij zo'n honderd kilometer het land in trok. Later heeft hij nog een andere tocht gemaakt, waarbij hij de eerste Europeaan was die het Tobameer aanschouwde. Inmiddels had hij zich in de noordelijker gelegen kustplaats Baroes gevestigd, waar de Batakinvloeden nog sterk aanwezig waren.
Hij werkte aan zijn opdracht, die taalkundig was (het schrijven van een woordenboek en een grammatica), maar ook praktisch (het maken van een Bijbelvertaling). Maar in 1854 werd hij weer ziek; ditmaal schijnen een leverziekte en hernieuwde depressies hem te hebben gekweld. Uiteindelijk keerde hij in 1856 voor verlof naar Nederland terug. Hij bleef er tot 1868, en vertaalde er Bijbelboeken in het Batak (1859), bracht zijn Bataks woordenboek uit (1861), formuleerde er zijn klankwetten, en ontving in 1861 een eredoctoraat van de Universiteit van Utrecht. Tijdens zijn verlof raakte hij bevriend met de Amsterdamse jonkheer Willem Jan van Eys, een taalkundig autodidact die bezig was een Baskische grammatica te schrijven en bij wie hij bij vertrek “twee koffers” met boeken in bewaring gaf.
In 1862 vond het NBG dat Van der Tuuk wel weer naar Nederlands-Indië kon afreizen. Er was nu behoefte aan een Bijbelvertaling in het Balisch, en op Bali zou Van der Tuuk dus worden geplaatst. Hij bleef echter onverstoorbaar in Nederland aan zijn Batak-grammatica werken, die in 1864 en 1867 in twee delen verscheen. Wel hield hij zich ondertussen bezig met de studie van andere talen, zoals het Balisch en het Oud-Javaans (Kawi), en ook publiceerde hij veel over het Maleis.
In 1868 keerde hij naar Nederlands-Indië terug, en reisde eerst nog naar het Zuid-Sumatraanse Lampung om van de taal aldaar een woordenboek samen te stellen. In 1869 keerde hij, opnieuw ziek geworden, naar Java terug waar hij en passant een studie van het Soendaas maakte om ten slotte in 1870 naar Bali te vertrekken.
Daar begon hij aan een Balisch woordenboek, om al spoedig te ontdekken dat daarbij de studie van het Oud-Javaans (of Kawi) onontbeerlijk was. Dit bracht hem tot de slotsom dat zijn werk dan maar een "Kawi-Balineesch-Nederlandsch woordenboek" moest worden. Het NBG, dat vooral belang stelde in een Bijbelvertaling, had hierover zijn aarzelingen, en Van der Tuuk besloot in overheidsdienst te treden.
Hij deed dat in 1873. Daar heeft hij tot het eind van zijn leven aan zijn drietalig woordenboek gewerkt, dat voor zijn dood niet meer verscheen. Ondertussen bleef hij actief met andere taalzaken, zoals de herziening van een Maleis en van een Kawi-Javaans woordenboek.
Van der Tuuk bestudeerde en beheerste dus tal van Indonesische talen, maar ook andere, of het nu Arabisch was, Tamil, Sanskriet of talen uit andere delen van Zuidoost-Azië. Van hem werd gezegd dat hij een woordenboek in enkele dagen kon memoriseren, een taal kon leren in luttele maanden.
De methodiek die Van der Tuuk doorgaans toepaste, was tweeledig. Enerzijds omringde hij zich met moedertaalsprekers: daarom trok hij uit het te zeer vermaleiste Sibolga weg; daarom ook vestigde hij zich uiteindelijk op Bali in een desa. In beide gevallen wilde hij onder de bevolking zijn. Vaak bediende hij zich van een informant die hem gezelschap hield, met wie hij at en die aldus voor hem als een taalbron kon dienen. Dan maakte hij driftig aantekeningen, die hij 's avonds uitwerkte.
Anderzijds legde hij er de nadruk op dat ook geschreven teksten van groot belang waren als informatiebron. Dit had te maken met zijn opvatting dat er zoiets bestond als “zuiver taalgebruik”. Ook was hij de mening toegedaan dat iedere taal een stelsel in verval was. De zuivere vorm kon slechts door reconstructie worden ontdekt.
Allengs neigde hij ook meer naar de vergelijkende taalwetenschappen. Toen hij zich bezighield met de studie van het Balisch, meende hij (niet zonder reden) dat dat alleen kon door de studie van het Oud-Javaans erbij te betrekken.
Van der Tuuk heeft al polemiserend twee klankwetten geformuleerd.
De eerste luidt dat tussen een aantal Indonesische talen de fonemen /r/, /g/ en /h/ onderling uitwisselbaar zijn: "pari" naast "page" naast "pahe", of "urat" naast "ogat" naast "ohat".
De tweede wet beschrijft een vergelijkbare uitwisselbaarheid, maar dan van de fonemen /r/, /d/ en /l/: "pari" naast "padi" naast "palai", of "ron" naast "daun" naast "laun".
Van Van der Tuuk is vaak gezegd dat hij het christendom in wezen niet welgezind was, terwijl hij zich toch in dienst stelde van de zending. De beschuldiging van dubbel spel ligt in die aanmerkingen veelal voor de hand. Toch heeft hij van zijn opvattingen nooit een geheim gemaakt; een aanbeveling van professor Taco Roorda, toen Van der Tuuk kandidaat stond voor zijn aanstelling bij het NBG, bevatte de uitdrukkelijke opmerking dat de aspirant geen “theologant” was.
Hij zag de zending echter als een beschavende kracht, en was ook van mening dat de opmars van de islam erdoor kon worden gestuit. Op grond van een verslag van zijn hand, heeft het NBG een adviesnota in die zin aan de regering uitgebracht.
Toen er uiteindelijk toch een verwijdering tussen hem en de zending ontstond, had dat veel te maken met het onmogelijke dilemma waarin hij verkeerde:
Het was zijn opdracht vertalingen te maken, maar hij was ervan doordrongen dat dit onmogelijk was zonder dat er een grondige studie van de betreffende taal aan was voorafgegaan. Dit sprak in die dagen niet vanzelf. Vele zendelingen hebben gepubliceerd in een Maleise kromtaal, die de hoon van Van der Tuuk over hen afriep. Hij was te zeer taalwetenschapper in hart en nieren om zich met half werk tevreden te stellen.
Met vele taalgeleerden heeft Van der Tuuk het aan de stok gehad. Hij nam daarbij geen blad voor de mond, en kon zelfs ronduit grof zijn. Berucht is zijn levenslange vete met professor Roorda, een kamergeleerde die van geheel andere taalopvattingen en -beschouwingen uitging dan Van der Tuuk, en die (ten onrechte) meende dat het Javaans een soort grondtaal was van andere Indonesische talen.
Fel bekritiseerde hij ook het gebrekkig Maleis dat door mensen die zich als autoriteit voordeden, vaak werd gebezigd en zelfs als standaard, of als grammaticavoorbeeld, naar voren werd gebracht. Zulke controverses waren niet ongewoon in een tijd waarin vele nieuwe taalinzichten doorbraken, en waarin geleerden elkaar vaak schamper en met spot bestreden.
In zijn latere dagen op Bali werd Van der Tuuk een curiositeit. Hij leefde afgezonderd van de westerse wereld, en men vertelde dat zijn huis een vettige, stoffige smeerboel was. Een dignitaris die bij hem op bezoek wilde, zag hem reeds van verre op de veranda zitten, een stuk Edammer kaas in de hand. Toen Van der Tuuk de bezoeker ontwaarde, maakte hij afwerende gebaren en riep: "Ik ben niet thuis!"
Dit verhaal is ook bekend in een versie waarin iedere bezoeker verversingen gepresenteerd kreeg uit een trommel waarin zich allerlei soorten kaasschaafsel bevonden; een weigering werd bestraft met Van der Tuuks eeuwigdurende vijandschap. Dit zal wel een fabeltje zijn, wellicht ingegeven door de vorige anekdote.
Ondertussen was hij onder de Baliërs een gerespecteerd man. Hij had hun zeden en gewoonten zo grondig bestudeerd dat een der hoofden opmerkte: “Als we met een probleem zitten, raadplegen we Toean Dertik [Van der Tuuk].”
Een selectie uit de omvangrijke literatuur:
Van Neubronner van der Tuuk:
Over Neubronner van der Tuuk:


Victoria amazonica (synoniem: "Victoria regia") is de grootste waterlelie. De plant wordt gekarakteriseerd door zijn bladeren die kastanjebruin zijn als ze het wateroppervlak bereiken, later worden ze groen. Jonge bladeren hebben korte, naar binnen omgekrulde randen. Oudere bladeren kunnen een diameter van drie meter bereiken. Ze hebben een vier tot tien centimeter hoge rand en drijven aan zeven tot acht meter lange stengels. De bladeren zijn aan de onderkant bezet met krachtige ribben en stekels. De grootste bladeren hebben een draagvermogen van veertig kilogram.
De veertig centimeter brede bloemen hebben vele doornen op de kastanjebruine kelkbladeren. De plant heeft als bijzonderheid dat elke bloem slechts twee nachten bloeit. De eerste nacht dat een bloem bloeit is deze wit: deze kleur lokt de kevers die voor de bestuiving zorgen. Overdag sluit de plant de bloem. De volgende nacht heropent de plant de bloem, die dan is verkleurd tot lichtroze tot donkerroze. In tegenstelling tot wat soms wordt gedacht bloeien niet alle bloemen in dezelfde twee nachten. De vruchten rijpen onder water.
Deze soort heeft een temperatuur van 27 tot 30 °C nodig, wat zelfs in de tropen niet overal voorkomt. De plant komt van nature voor in stilstaand of langzaam stromend water in Brazilië, Colombia, Guyana en Peru.
In Nederland is "Victoria amazonica" te bezichtigen in de Hortus Botanicus in Haren, de Amazonica Dome en de Rivièrahal in Diergaarde Blijdorp te Rotterdam, de Oude Hortus van Utrecht en de Victoriakas van de Hortus botanicus Leiden. In België kan dit onder meer in de plantentuin van de Universiteit Gent en de Nationale Plantentuin van België te Meise. De botanische tuin van de Universiteit van Bazel heeft een ronde, koepelvormige kas, speciaal voor de "koningin onder de waterlelies". De kas werd in 1896 gebouwd en in 1996 gerenoveerd.
Sinds 2002 wordt in de Hortus Botanicus Amsterdam elk jaar een "Victoria" gekweekt in een verwarmde buitenvijver. Er wordt afgewisseld tussen een "V. amazonica", een "V. cruziana" en een hybride tussen beide (een "Longwood hybrid").

Shirley Anne Manson (Edinburgh, 26 augustus 1966) is een Schotse zangeres, de leadzangeres van de band Garbage.
Manson is de middelste van 3 kinderen. Ze begon met piano spelen toen ze zeven jaar oud was, later ging ze naar de City of Edinburgh Music School waar ze zich ook bij de theater groep aansloot. Op school werd ze regelmatig gepest en leed ze aan automutilatie.
Ze werkte voor korte tijd in een winkel, haar eerste bands waren Autumn 1904 en Wild Indians. In 1983 sloot ze zich aan bij de band Goodbye Mr. Mackenzie als keyboardist en achtergrondzangeres. Ze bleef tien jaar bij deze band tot de band uit elkaar ging. Twee bandleden en Shirley richtten toen Angelfish op, met Shirley als leadzangeres. Ze brachten 1 album uit met 1 single 'Suffocate Me', dit trok de aandacht van de leden van Garbage, die - na twee audities in 1994 - aan Shirley vroegen om zich bij de band aan te sluiten. Sindsdien is ze de frontvrouw van Garbage.

René & The Alligators was een Haagse rock-'n-rollgitaarband die eind 1959 werd opgericht door gitarist en zanger René Nodelijk.
Aanvankelijk probeerde Nodelijk een carrière als zanger op te bouwen, maar al snel bleken zijn talenten als gitarist. Van de Alligators verschenen zestien instrumentale rocksingles in de periode 1960-1964. Deze band had een duidelijk Indische achtergrond, mede door de oprichting van een Indische Kunstkring in het café-restaurant Den Hout te Den Haag vanwege de repatriëring uit Indonesië. Hun bekendste singles zijn "Guitar Boogie" en "In the Mood" uit 1962. Ze waren een voorbeeld voor de latere Haagse beatgroepen, de generatie die vaak gitaarles bij René Nodelijk had gekregen.
In 1978 maakte Nodelijk een comeback met zijn vrouw Renée (Anja Exterkate).

Het Yanmar Stadion is de thuishaven van de Nederlands profvoetbalclub Almere City FC (voorheen FC Omniworld). De bouw van het stadion werd in augustus 2005 voltooid, vlak voor de opening van het nieuwe voetbalseizoen en het debuut in het profvoetbal voor FC Omniworld.
Het stadion, dat onderdeel uitmaakt van het Fanny Blankers-Koen-sportpark in Almere, was destijds het derde stadion in Nederland met het veelbesproken kunstgras en kan 3.000 toeschouwers herbergen. Hiermee is het stadion de kleinste accommodatie in het betaald voetbal.
Tot en met het seizoen 2012-2013 heette het stadion "Mitsubishi Forkliftstadion", vernoemd naar een van de hoofdsponsoren van de club. Het sponsorcontract met Mitsubishi Caterpillar liep medio 2013 af en werd vooruitlopend op de bedrijfssluiting van de heftruckfabriek niet meer verlengd. In het seizoen 2013-2014 en 2014-2015 had het stadion door het ontbreken van een stadionsponsor de naam 'Almere City Stadion'. Vanaf medio 2015 is Yanmar de sponsor van het stadion.



Harald Wapenaar (Vlaardingen, 10 april 1970) is een Nederlands voormalig doelman in het betaald voetbal. Sinds juli 2016 is hij keeperstrainer bij Willem II. 
Wapenaars carrière in het betaal voetbal begon bij Feyenoord, waar hij in 1990 voor het eerst in de selectie van het eerste elftal zat, maar nooit aan spelen toekwam. Hij stapte in het seizoen 1992/93 over naar RBC Roosendaal. Hiervoor debuteerde hij dat jaar in het betaald voetbal, in de Eerste divisie. Wapenaar was vervolgens ook actief voor Helmond Sport, FC Utrecht, Udinese, Portsmouth, Vitesse en Sparta Rotterdam. Hij won met FC Utrecht in het seizoen 2002/03 de KNVB beker. Hij beëindigde in oktober 2009 op 39-jarige leeftijd zijn carrière.
Wapenaar werd in het seizoen 2010/11 keeperstrainer bij FC Volendam en bleef dat vijf jaar. Hij bekleedde diezelfde functie gedurende het seizoen 2015/16 bij Lierse SK. Hij werd in juli 2016 aangesteld als keeperstrainer bij Willem II.



Leo Penn (Lawrence (Massachusetts), 27 augustus 1921 – Los Angeles (Californië), 5 september 1998) was een Amerikaanse acteur en televisieregisseur. Zijn ouders waren Russische en Litouwse Joden. Hij was getrouwd met actrice Eileen Ryan, en was de vader van zanger Michael Penn en acteurs Sean en Chris Penn.
Penn stierf op 77-jarige leeftijd aan longkanker.

Demy Patrick René de Zeeuw (Apeldoorn, 26 mei 1983) is een Nederlands voormalig betaald voetballer die doorgaans als middenvelder speelde. Hij kwam van 2001 tot 2015 uit voor Go Ahead Eagles, AZ, Ajax, Spartak Moskou, Anderlecht en NAC Breda. De Zeeuw was van 2007 tot en met 2010 international in het Nederlands voetbalelftal, waarvoor hij 27 interlands speelde.
In 2013 heeft Demy de Zeeuw samen met Eljero Elia, Gregory van der Wiel en internet ondernemers Ralph de Geus en Juul Manders het kledingmerk BALR opgericht.
De Zeeuw begon met voetballen in zijn geboortestad Apeldoorn bij WSV Apeldoorn en later AGOVV. Hier speelde hij tot zijn veertiende totdat Go Ahead Eagles hem scoutte. In het seizoen 2001/02 maakte de De Zeeuw zijn debuut in de hoofdmacht en kwam drie keer uit voor de "Rood-Gelen". Tot en met 2004/2005 kwam De Zeeuw in totaal tot 55 wedstrijden en zeven doelpunten voor Go Ahead. In zijn laatste seizoen was de middenvelder een vaste waarde in De Adelaarshorst. Dit viel vooral AZ op, toen De Zeeuw in de zomer van 2005 een oefenwedstrijd afwerkte tegen de club uit Alkmaar. De speler overtuigde trainer Louis van Gaal, waarop AZ hem voor een bedrag van 100.000 euro overnam van Go Ahead. Ondanks de interesse van onder meer FC Groningen ondertekende De Zeeuw een contract tot medio 2009.
Tijdens zijn eerste seizoen in de Alkmaarderhout speelde De Zeeuw 26 wedstrijden. AZ brak daarom in mei 2006 het contract van de middenvelder open om het te verlengen tot medio 2010. Het daaropvolgende seizoen presteerde De Zeeuw dusdanig in de hoofdmacht van AZ dat hij zijn debuut mocht maken in het Nederlands elftal, onder toenmalig bondscoach Marco van Basten. AZ verlengde daarop het contract van de middenvelder nogmaals in mei 2007. Het seizoen 2007/08 verliep voor De Zeeuws ploeg AZ beneden verwachting. Werd de club bij de competitiestart nog getipt als een van de kanshebbers voor de landstitel, halverwege het seizoen kon het kampioenschap al worden vergeten. De Zeeuw omschreef het seizoen als 'één groot dieptepunt'. Daarbij nam Ruud Vormer zijn positie centraal op het middenveld over. Coach Van Gaal vond dat de rol van De Zeeuw binnen AZ moest veranderen: hij moest het elftal gaan dragen. Zijn rol binnen het Nederlands elftal bleek minder omstreden. Tijdens de EK-kwalificatiewedstrijden tegen Bulgarije en Albanië behoorde hij tot de basisklanten van het Nederlandse keurkorps.
AZ sloot het seizoen af op een teleurstellende elfde plaats in de competitie. De Zeeuw hoopte vervolgens bij het EK voetbal in Zwitserland en Oostenrijk een goede indruk te maken om zodoende een transfer naar een andere club af te dwingen. Tijdens het toernooi kwam hij niettemin alleen in actie tegen Roemenië, waardoor het aantal speelminuten tegenviel. Hij werd kort in verband gebracht met Ajax, waar de opgestapte bondscoach Van Basten aan het roer was komen te staan. Dit bleven geruchten en het kwam niet tot een overgang. De kleine middenvelder had die zomer alles gezet op een transfer gezet die uitbleef. Mede door de transferperikelen kon De Zeeuw zijn trainer Van Gaal niet overtuigen tijdens de voorbereidingen op het nieuwe seizoen. In de openingswedstrijd tegen NAC Breda werd hij niet opgenomen in de basiself. Even leek hij alsnog getransfereerd te worden naar Hamburger SV. De Duitse subtopper meldde zich op de laatste dag van de transferperiode. HSV ging akkoord met de prijs die AZ voor hem verlangde, maar had geen tijd meer om hem in te schrijven bij de Duitse voetbalbond.
Ondanks de stroeve seizoensstart vocht De Zeeuw zich terug in de basis bij AZ. Tijdens de derde competitiewedstrijd tegen PSV kreeg de middenvelder voor het eerst dat seizoen een plaats bij de eerste elf, die met 1–0 de eerste zege van de competitie bewerkstelligden. AZ begon vervolgens beter te spelen en verloor de eerste competitiehelft geen enkele wedstrijd meer. Tijdens de winterstop doken er geruchten op dat HSV opnieuw bij AZ zou aankloppen voor De Zeeuw. De Duitsers raakten kort daarvoor Nigel de Jong kwijt aan Manchester City en zouden op zoek zijn naar een vervanger. De Zeeuw gaf zelf aan geen nieuw contact te hebben gehad met Hamburger SV. AZ op haar beurt, verklaarde dat het niet van plan zou zijn om een van haar beste spelers zomaar te laten vertrekken.
In het voorjaar van 2009 bood AZ De Zeeuw opnieuw een contractverlenging aan tot medio 2011. Hier ging de middenvelder ditmaal niet op in. De middenvelder behaalde in het seizoen 2008/09 met AZ het eerste landskampioenschap van de club in 28 jaar. Het succes trok de aandacht van verscheidene buitenlandse clubs en onder meer De Zeeuw bleek wederom in de belangstelling te staan van HSV. Op 9 juli 2009 werd officieel bekend dat ook Ajax interesse had in de middenvelder. De Zeeuw zelf had wel oren naar de club uit Amsterdam, waar de voormalig trainer van HSV, Martin Jol, inmiddels het stokje had overgenomen van Van Basten. AZ gaf in eerste instantie aan de middenvelder niet te willen verkopen aan een directe concurrent, maar toonde zich na enkele weken toch bereid om mee te werken aan een transfer. Het eerste bod van de Amsterdammers, naar verluidt vier miljoen euro, werd door AZ van tafel geveegd. Ajax moest met een beduidend hoger bod komen om de speler van de Alkmaarders over te kunnen nemen. Naar verluidt verlangde AZ minimaal acht miljoen euro. Het bleef enige tijd stil, maar op 24 juli 2009 werd officieel bekendgemaakt dat de middenvelder definitief overstapte naar Ajax.
Ajax voldeed aan de vraagprijs van AZ en aangezien beide clubs niets bekendmaakten over de transfersom, zou dat betekenen dat de transferprijs niet boven de 6.5 miljoen (10% van het budget) zou liggen. Anders zou Ajax als beursgenoteerd bedrijf verplicht zijn geweest te melden hoeveel hij had gekost, De Zeeuw tekende een contract voor vier jaar tot medio 2013. Hij werd vlak voor het duel tussen Ajax en Atlético Madrid gepresenteerd aan het Amsterdamse publiek en de Nederlandse pers. De middenvelder kon naar eigen zeggen ook naar het buitenland, maar volgens hem 'schoven clubs de beslissing steeds voor zich uit'. Bij de Amsterdammers groeide De Zeeuw in zijn eerste seizoen uit tot een van de basisspelers. Hij gaf veel beslissende passes en wist zelf zeven keer het net te vinden. Hij scoorde onder andere tegen Feyenoord en sc Heerenveen. In het seizoen 2009/2010 miste De Zeeuw op één punt na de landstitel, maar won hij wel de KNVB beker.
Door zijn spel tijdens dit seizoen mocht hij van bondscoach Bert van Marwijk mee naar Zuid-Afrika, voor het WK voetbal. Hier werd Nederland verliezend finalist. Tijdens het WK kreeg De Zeeuw een - onbedoelde - trap in het gezicht van Martín Cáceres in de halve finale tegen Uruguay. Hij raakte hierdoor geblesseerd aan zijn kaak.
Na het WK plaatste De Zeeuw zich met Ajax voor de UEFA Champions League. Ajax werd derde in de groepsfase, De Zeeuw scoorde de 0–1 in de 0–2-overwinning op AC Milan. Op 31 januari 2011 toonde Fenerbahçe interesse in De Zeeuw en plaatste een bod. Ajax accepteerde dit bod niet. Een vertrek was onbespreekbaar.
Spartak Moskou nam De Zeeuw in juli 2011 over van Ajax. Hier werd hij nooit een basisspeler. Nadat hij in anderhalf jaar in 25 competitiewedstrijden aan speeltijd toekwam verhuurde, Spartak De Zeeuw in januari 2013 aan RSC Anderlecht. Dat stond op dat moment onder leiding van coach John van den Brom. Een half jaar later werd deze huurperiode met een seizoen verlengd.
Bij Anderlecht was De Zeeuw opnieuw vooral reservespeler. Na afloop van het seizoen was hij transfervrij.
Nadat hij vrij man was, kreeg De Zeeuw bij NAC een contract. Hij scoorde tijdens zijn debuut voor de club twee keer. Dat was op 14 februari 2015 tegen ADO Den Haag. NAC verloor ondanks zijn doelpunten met 3–2. De wedstrijd erna was hij ook van belang met een assist bij de eerste overwinning van NAC in 2015. De Zeeuw eindigde met NAC als zestiende in de Eredivisie en was daardoor verplicht tot het spelen van nacompetitie. Hierin degradeerde NAC alsnog door in een dubbele ontmoeting ten onder te gaan tegen Roda JC.
In oktober 2016 gaf De Zeeuw aan definitief zijn voetbalschoenen aan de wilgen te hangen om daarna te kiezen voor een rol in het zakenleven.
De Zeeuw speelde voor Jong Oranje op onder meer het Europees kampioenschap voetbal onder 21, gehouden in 2006 te Portugal. Hoewel hij in de eerste wedstrijd gepasseerd werd en in de tweede wedstrijd minder dan een klein half uur in mocht vallen, behoorde hij in de andere wedstrijden tot de basiself van het team waarmee coach Foppe de Haan voor het eerst in de geschiedenis van Jong Oranje het Europees kampioenschap won.
De Zeeuw maakte op 28 maart]] 2007 onder bondscoach Marco van Basten zijn debuut in het Nederlands elftal. Hij mocht invallen voor John Heitinga in de 74ste minuut. De wedstrijd werd gespeeld tegen Slovenië en was een kwalificatiewedstrijd voor het EK 2008. De wedstrijd werd met 0-1 gewonnen. Verder speelde De Zeeuw enkele wedstrijden op het EK 2008 en WK 2010. Tijdens het WK 2010 kreeg De Zeeuw een - onbedoelde - trap in het gezicht van Martín Cáceres. Hij raakte geblesseerd aan zijn kaak en hield er een lichte hersenschudding aan over.

José Eloy Alfaro Delgado (Montecristi, 25 juni 1842 - Quito, 28 januari 1912) was een Ecuadoraans politicus. Hij was tweemaal (1895-1901 en 1906-1911) president van Ecuador.
Eloy Alfaro stamde uit een vooraanstaande familie. Zijn vader was een politieke balling uit Spanje, die als exporteur van Panamahoeden werkzaam was en zijn moeder was een Indiaanse. 
Alfaro was als koopman werkzaam, maar ontplooide als spoedig politieke activiteiten die gericht waren tegen de conservatieve regeringen en het regime van president Gabriel García Moreno. Eloy Alfaro legde een grote sociaal voelendheid aan de dag en streefde naar de emancipatie van de (Indiaanse) dagloners en de landarbeiders die de gronden van de grootgrondbezitters bewerkten. Tijdens de regeerperiode van García Moreno werd Alfaro verbannen. Na de moord op president García Moreno (1875) kon hij naar Ecuador terugkeren en werd hij één van de voornaamste tegenstanders van de gematigd conservatieve president Borrero (1875-1876) en steunde de staatsgreep van generaal Mario Iganico de Veintemilla, die in september 1876 de macht greep. Veintemilla nam enkele radicale ministers op in de regering en voerde aanvankelijk een liberale koers, doch reeds na enkele maanden trok hij alle macht naar zich toe en ontpopte hij zich als een militair dictator. Alfaro week daarop uit naar Panama (toen nog een provincie van Colombia) maar keerde in 1878 terug, richtte de Partido Liberal (Liberale Partij) op, en trachtte een revolutiepoging te ondernemen. Hij werd gevangengenomen door de troepen van Veintemilla en opnieuw verbannen (1879).
In 1882 keerde Eloy Alfaro opnieuw in het geheim terug naar Ecuador. In de provincies Manabí (geboorteprovincie) en Esmeraldas werd hij uitgeroepen tot "Jefe Supremo" (Opperste Leider) en begon hij een gewapende strijd tegen Veintemilla. Er waren meerdere "Jefe Supremos" in Ecuador - variërend van conservatief tot radicaal-liberaal - die de strijd aanbonden met Veintemilla. Eloy Alfaro en de andere "Jefe Supremos" sloten een (monster)verbond en verdreven in januari 1883 Veintemilla uit de hoofdstad Quito en in juli abdiceerde de president. Hierop ontstond er een voorlopige regering in Quito, die in oktober 1883 werd afgelost door twee interim-presidenten.
Op 23 november 1883 werd de liberale rooms-katholiek José María Plácido Caamaño president. Hij behoorde tot de Partido Progresista (PP) en verbrak de trend dat alleen conservatieven of liberalen president konden worden van Ecuador. Eloy Alfaro was echter niet te spreken over de nieuwe president en begon vanuit Manabí, zijn thuisbasis, waar hij tot staatschef was gekozen, een opstand. Na korte tijd moest hij echter zijn opstand staken en week hij voor de zoveelste keer uit naar het buitenland. Hij begon vervolgens een tour door Zuid-Amerika om geld in te zamelen voor de strijd. 
Na de staatsgreep van 8 juni 1895 keerde Alfaro naar Ecuador terug en begon een opstand, die de eerste etappe van de "Ecuadoraanse Liberale Revolutie" werd genoemd. In Guayaquil, de provincie die nauw verbonden was met de liberalen, werd Alfaro tot "Jefe Supremo" uitgeroepen en werd kort daarop staatshoofd gekozen.
In 1897 werd Alfaro door een grondwetgevende vergadering tot president gekozen. Hij bleef president tot 1901. Met zijn steun werd Leonidas Plaza Gutièrrez, een lid van Alfaro's Radicale Liberale Partij, tot zijn opvolger als president gekozen. Eenmaal president, bleek Plaza Gutièrres niet het gewillige werktuig dan gedacht. In september 1905 werd Plaza Gutiérres door Lizardo García Sorroza (PLR) opgevolgd. García Sorroza was een aanhanger van Plaza Gutiérres en Alfaro wist via een militaire campagne García Sorroza te verdrijven en op 16 januari 1906 werd Alfaro staatshoofd. Op 9 oktober 1906 werd hij interim-president en op 1 januari 1907 werd hij door het parlement tot president gekozen.
De perioden dat Alfaro aan de macht was wordt de "Ecuadoraanse Liberale Revolutie" genaamd. Het was een periode dat er uitgebreide (sociale) hervormingen werden doorgevoerd. De doodstraf werd afgeschaft, het burgerlijk huwelijk ingevoerd en een voor de (katholieke) Kerk ongunstige scheiding van Kerk en staat. De kerkelijke goederen werden genationaliseerd, vrijheid van godsdienst ingevoerd en ook werd het onderwijs geseculariseerd. De politiek van Eloy Alfaro was antiklerikaal, doch niet vijandig. Dit nam niet weg dat de (conservatieve) oppositie een felle campagne voerde tegen Alfaro die zij ervan beschuldigde het land aan de "Yankees te verkopen" (doelend op het op Amerikaanse leest geschoeide hervormingsbeleid). 
Onder Alfaro werd ook de spoorweg tussen Quito en Guayaquil, waarvan de bouw reeds onder García Moreno was begonnen, voltooid.
In 1911 liep Alfaro's tweede ambtstermijn ten einde en besloot hij Emilio Estrada, een lid van de PLR, als presidentskandidaat te steunen. Plots besloot Alfaro echter zijn steun aan Estrada in te trekken. Alfaro wilde namelijk zelf kandidaat zijn namens de PLR. Estrada weigerde echter en er brak een korte burgeroorlog uit die door Alfaro werd verloren (11 augustus) en na een kort interim van Carlos Freile Zaldumbide werd Estrada beëdigd. Alfaro vluchtte daarop naar Panama.
In december 1911 stierf president Estrada plotseling. Alfaro keerde naar Ecuador terug met als doel de macht over te nemen. Hij werd echter gevangengenomen en opgesloten in de gevangenis van Quito. Een woedende menigte bestormde op 18 januari 1912 de gevangenis en doodden Alfaro en vier van zijn medestrijders (waaronder zijn broer Medardo). Alfaro's lijk werd door de straten van Quito gesleept en in het Ejido-park in brand gestoken.
Eloy Alfaro trouwde in 1865 met de Indiaanse Ana Paredes Arosemena bij wie hij negen kinderen kreeg. Zijn kinderen droegen de namen van Zuid-Amerikaanse helden. Eén van zijn broers, Marcos Alfaro, was een vooraanstaand socialist.

Rini Coolen (Arnhem, 10 februari 1967) is een Nederlandse voormalig voetbalspeler en trainer die vanaf juli 2013 de nieuwe hoofd opleidingen is bij PEC Zwolle.
Zijn loopbaan als speler begon bij Arnhemse Boys en kwam in 1984 bij Go Ahead Eagles. Hij maakte zijn debuut in het betaald voetbal op 7 december 1985 in de wedstrijd Go Ahead Eagles-VVV (2–1), toen hij na 65 minuten inviel voor Wim Woudsma.
In het seizoen 1989/1990 kwam hij een jaar uit voor SC Heracles om vervolgens in het seizoen 1989/1990 op De Vijverberg van De Graafschap te spelen. Hij ging terug naar Almelo en bleef tot 1994 bij Heracles voetballen. Coolen sloot zijn carrière af bij AZ Alkmaar, waar hij van 1994 tot 1996 voetbalde. In zijn laatste jaar als speler werd hij kampioen in de Eerste divisie. Zijn allerlaatste wedstrijd op het hoogste niveau speelde hij op 29 april 1995 (De Graafschap-AZ 4–1), toen hij na 25 minuten werd vervangen door Bennie Dekker.
Direct het seizoen daarna begon Coolen al aan zijn trainerscarrière, als assistent bij Heracles. In 1999 vertrok hij naar streekgenoot FC Twente waar hij dezelfde functie ging vervullen. In de zomer van 2004 werd Coolen aangesteld als hoofdtrainer bij de club uit Enschede. Het seizoen 2004/2005 bracht Twente naar zesde plaats in de competitie, boven verwachting. Echter, door tegenvallende resultaten in het seizoen 2005/2006, hield Coolen de eer aan zichzelf en stapte kort na de winterstop "in het belang van de club" op. Zijn vervanger was assistent Jan van Staa. Kort voor de start van het seizoen 2006/2007 werd Coolen door AGOVV Apeldoorn aangesteld als coach. Hij volgde oud-doelman Stanley Menzo op.
Op woensdag 21 februari 2007 bood Coolen zijn ontslag aan bij AGOVV Apeldoorn. Met AGOVV haalde hij slechts twee punten uit negen wedstrijden. Op maandag 10 november 2008 maakte RBC Roosendaal bekend overeenstemming te hebben bereikt met Coolen over de gecombineerde functie van manager voetbalzaken en hoofdtrainer bij de Roosendaalse eerstedivisionist. Coolen tekende bij RBC een overeenkomst tot medio 2010. In de zomer van 2010 maakte hij de overstap naar Adelaide United.
Op 11 april 2013 werd bekend dat Coolen de nieuwe hoofd jeugdopleiding wordt van PEC Zwolle. Hij volgt hiermee Gert Peter de Gunst mee op. De Gunst zal worden doorgeschoven als assistent trainer van het eerste elftal. In augustus 2015 werd hij, naast zijn werkzaamheden bij PEC Zwolle, aangesteld als tijdelijk bondscoach van Aruba voor ten minste de dubbele ontmoeting tegen Saint Vincent en de Grenadines in de derde ronde van de kwalificatie voor het wereldkampioenschap voetbal 2018 in september. Aruba was in juni in de tweede ronde uitgeschakeld door Barbados waarna bondscoach Giovanni Franken stopte, maar ging alsnog door omdat Barbados een niet-speelgerechtigde speler opgesteld had.

Grobschnitt was een Duitse progressieve-rockband, die van 1970 tot 1989 actief was. De band werd in 1970 in Hagen in Westfalen opgericht. De naam van de band kwam van de "Kapelle Grobschnitt", een muziekkapel die in de Eerste Wereldoorlog door soldaten met zelf ineengeknutselde muziekinstrumenten was gevormd. De meeste muzikanten en roadies van Grobschnitt gaven zichzelf geestig klinkende namen, waaronder ze ook bij hun fans bekend werden. Ze noemden de stichtende leden zich Eroc (slagwerk), Felix (eveneens slagwerk), Lupo (sologitaar), Wildschwein (ritmegitaar, zang, saxofoon), Bär (bas), Quecksilber (toetsen) en Tony Moff Mollo (zang en lichtinstallatie).
De band Grobschnitt gold voor zijn tijd als een zeer innovatieve groep, die met zijn mix van theater, optische effecten, vrolijke drukte en uiterst lange muzikale improvisaties hun urenlange optredens verzorgde. De langste van die ononderbroken improvisaties kon tot meer dan een uur duren en droeg de titel ""Solar Music" of ook "Powerplay". De teksten van de groep waren aanvankelijk in het Engels, later kwamen daar meer Duitstalige teksten bij. In beide gevallen engageerde groep zich voor maatschappelijk omstreden thema's, zoals de vredesbeweging, het geloof in de vooruitgang en techniek of het protest tegen de uitbreiding van de kernenergie. Een typisch voorbeeld van dit engagement was te vinden in de tekst van "Vater Schmidt's Wandertag". Aan de andere kant kon de groep ook muzikale sprookjes vertellen, zoals op het conceptalbum "Rockpommels Land".
De band had z'n trouwste fans in het Duitstalige gebied, hoewel het album "Rockpommels Land" ook in het Engelstalige deel van Canada verscheen en daar aanzienlijk verkoopcijfers haalde. Een nieuwigheid in de Duitse muziekscene kwam er met het album "Jumbo" in 1975, dat eerst met Engelse teksten verscheen en een jaar later opnieuw in het Duits werd uitgebracht.
Een verder kenmerk van de muzikale activiteiten van Grobschnitt was het aantal en de locatie van hun optredens. Ze waren een van de eerste Duitse groepen die letterlijk in het kleinste dorp optraden. Het daarvoor noodzakelijke materiaal werd jaar na jaar omvangrijker, tot uiteindelijk meerdere vrachtwagens voor het transport ervan nodig waren. Richtinggevend waren ook de pyrotechnische delen van de show. Hoewel Grobschnitt als Duitse uitvinder van zo'n spektakels geldt en men er aanvankelijk totaal geen ervaring mee had, kwam het nooit tot een ernstig ongeval bij het afbranden van het vuurwerk op de plaats van optreden.
In 1989 werd de groep na 19 jaar ontbonden met hun "Last Party Tour". De oorzaak van de scheiding lag niet in muzikale of persoonlijke verschillen tussen de afzonderlijke muzikanten, maar in de wens van de bandleden om na 19 jaar van gezamenlijke muzikale activiteiten een eigen persoonlijke weg te kunnen gaan.
In de loop der jaren wisselde de bezetting van Grobschnitt herhaaldelijk:
Daarenboven traden ook de roadies van de groep als acteur op. De bekendsten waren "McPorneaux", "Ballermann", "Detlev Rohr", "Geheimrat Günstig" en "El Blindo". 
Bepalend voor de loopbaan van de band was desondanks de wissel van afzonderlijke leden van de samenhang. Tot het einde van het bestaan van de groep waren de stichtende leden Gerd Otto Kühn "(Lupo)", Stefan Danielak "(Willi Wildschwein)" en Rainer Loskand "(Toni Moff Mollo)" er bij. Met Jochim H. Ehrig "(Eroc)" en Volker Kahrs "(Mist)" waren twee andere toonaangevend mensen meer dan tien jaar lang bij Grobschnitt.
De media-aandacht was in het begin relatief klein. Dit had verschillende oorzaken: ten eerste konden de toenmalige media radio en televisie met het ongewone liveconcept van de groep niets concreet aanvangen. Verder kwam het tot meningsverschillen met de presentatoren van liveoptreden op de radio, die het muzikale concept van Grobschnitt niet in hun uitzendingen konden inbouwen. Tegen het begin van de jaren 80 veranderde de situatie. Populaire televisiemagazines voor muziek, zoals Rockpalast, Aspekte, "Musikladen" en andere kwamen op de groep af. Bovendien kreeg de band enkele radio-optredens, bijvoorbeeld bij de WDR tussen 1975 en 1980 in de "Radiothek". Bij deze voorstellingen kwam de groep soms tot tweemaal per jaar aan het woord en speelde daarbij akoestische stukken uit hun liveshow op de voor de band typisch mix van muziek, humor en taalhumor.
Een van de muzikale leiders van de groep was "Joachim H. Ehrig", met zijn bijnaam Eroc. Parallel met zijn activiteiten als drummer, stemkunstenaar en elektronische knutselaar bij Grobschnitt, bracht hij meerdere soloalbums uit. Op de elpee "Eroc 3" (1979) bevindt zich het stuk "Wolkenreise"" dat een superhit werd en ook jaren later nog op de radio werd gespeeld. Eroc verliet de band reeds in 1983 om zich uitsluitend aan soloproducties te wijden. Hij runde later in de buurt van Hagen zijn eigen studio voor de restauratie en digitalisering van analoog opgenomen muziektitels. Na de definitieve ontbinding van Grobschnitt werd Eroc verantwoordelijke als uitgever van de verdere producties uit de actieve periode van groep.

Hilde Domin (geboren als "Hilde Löwenstein", na haar huwelijk "Hilde Palm" genoemd) (Keulen, 27 juli 1909 - Heidelberg, 22 februari 2006) was een Duitse schrijfster en dichteres. Verder was ze nog fotografe en vertaalster. 
Zij was van Joodse afkomst en leerde in 1931 haar latere Joodse echtgenoot Erwin Walter Palm kennen. Ze besloten in 1932 naar Italië te vertrekken, waar zij in Rome gingen studeren. Toen buitenlandse Joden in 1939 Italië moesten verlaten vertrok ze via Frankrijk naar Groot-Brittannië. Op 26 juni 1940 ontvluchtte zij Londen voor het dreigende oorlogsgeweld en vertrok via Canada naar de Dominicaanse Republiek. In 1954 keerde ze terug naar Duitsland en vestigde zich in de Bondsrepubliek, maar verbleef ook regelmatig in Miraflores de la Sierra nabij Madrid.
Na de oorlog begon ze met schrijven en dichten. Één van haar bekendste gedichten is "De moeilijkste wegen". 
Hilde Domin overleed op ruim 96-jarige leeftijd in het ziekenhuis van Heidelberg aan de complicaties van een beenbreuk ten gevolge van een val.

Meerwaardige logica ("Multi-Valued Logic" of "MVL") is een verzamelnaam voor alle logische systemen waarbij zinnen niet alleen maar "waar" of "onwaar" kunnen zijn, maar ook een andere waarheidswaarden kunnen hebben. De term is gerelateerd aan, maar te onderscheiden van, de modale logica.
De Poolse logicus Jan Łukasiewicz kwam in 1920 voor het eerst met het idee in zijn artikel "O logice trojwartosciowej", dat dus over zijn driewaardige logica ging. Latere voorbeelden van zulke systemen zijn Gödels interpretatie van de intuïtionistische logica, de vierwaardige logica en de moderne "fuzzy logic". Een belangrijke aanleiding om een meerwaardige logica te ontwikkelen is het gegeven dat de natuurlijke taal het mogelijk maakt vele uitspraken te doen waarvan niet eenvoudig gezegd kan worden of ze waar of niet waar zijn, zoals: "De Keizer van België heeft een snor".
De Chinese logica kent drie waarden, en is daarmee een van de meerwaardige logica's. De derde waarde zou vertaald kunnen worden met "niet-waar en niet-onwaar". Deze waarde impliceert bijvoorbeeld dat uit de constatering "de deur is niet dicht" niet de conclusie getrokken kan worden dat de deur open is. Met andere woorden: modus tollens is niet mogelijk binnen deze logica. 

Tim Bakens (Groesbeek, 2 november 1982) is een voormalig Nederlandse betaald voetballer die bij voorkeur als verdediger speelt.
Bakens kwam in zijn jeugd uit voor De Treffers, VV Doetinchem en VIOD, waarna hij door De Graafschap werd aangetrokken. In zijn eerste seizoen voor de 'Superboeren', 2001/2002, kwam Bakens al 25 keer in actie. Het seizoen dat volgde bracht de verdediger tot 21 wedstrijden. Bakens degradeerde dat seizoen met De Graafschap naar de Eerste divisie. Het seizoen 2003/2004 verliep voorspoedig voor Bakens. Hij speelde 30 wedstrijden en werd 6e met De Graafschap, maar in de nacompetitie raakte Bakens zwaar geblesseerd aan zijn knie en kon ruim een jaar niet spelen.
De Graafschap promoveerde miraculeus naar de Eredivisie door winst in de nacompetitie. Bakens revalideerde een jaar bij de Graafschap maar verlengde zijn aflopende contract niet en vertrok naar RKC Waalwijk. In de loop van het seizoen 2005/2006 maakte Bakens zijn debuut bij RKC en zijn rentree op de velden na ruim een jaar blessureleed. In het seizoen 2008/2009 droeg Bakens 29 maal het shirt van Eredivisionist FC Volendam. Hij tekent aan het eind van dat seizoen transfervrij bij Sparta. Hij vertrok hier zelf in de winterstop, omdat hij voor zichzelf geen toekomst zag bij Sparta. Hij sloot zich voor het seizoen 2010-11 aan bij FC Sankt Gallen, dat hem, transfervrij overnam van FC Volendam.
In zijn eerste seizoen kwam hij nog tot een aantal wedstrijden, maar in het seizoen 2011-2012 zorgde een slepende blessure ervoor dat hij niet aan spelen toe kwam. Nadat hij hersteld was, speelde hij zijn wedstrijden in het tweede elftal. Voor het seizoen 2012-2013 heeft SC Cambuur hem transfervrij aangetrokken. Na een periode op proef, werd hem een contract aangeboden. In dit seizoen, waarin hij 26 wedstrijden speelde, werd hij kampioen met de Friezen. Hij koos er echter voor om terug te keren naar De Graafschap. Op 7 september 2013 zorgde hij voor de 1-0 voor De Graafschap tegen SC Telstar.
Op donderdag 22 mei 2014 maakte De Graafschap op de eigen website bekend dat de actieve carrière van Bakens beëindigd is. De verdediger kampte al geruime tijd met een heupblessure en heeft het advies gekregen te stoppen met het spelen van betaald voetbal. Bakens heeft daarna een korte periode op de commerciële afdeling gewerkt, maar vertrok daar omdat hij zich buitengesloten voelde. .
In het seizoen 2014-15 heeft Bakens zijn UEFA C en UEFA B trainersdiploma's gehaald. In het kader van zijn stage voor de trainersopleiding startte hij dat seizoen als assistent-trainer bij De Graafschap A1 (O19). Halverwege het seizoen, na het succesvol afronden van zijn UEFA C-opleiding, werd Bakens samen met Luuk te Boekhorst gekoppeld als trainer aan De Graafschap D2 (O12) .
Op donderdag 4 juni 2015 maakte VIOD bekend Bakens vast te hebben gelegd als hoofdtrainer voor het seizoen 2015-16. Hiermee werd hij de jongste trainer ooit bij het eerste elftal van VIOD . Daarnaast zal de ex-prof actief blijven bij de De Graafschap Pincvision Voetbalacademie als trainer van De Graafschap C2 (O14) .

Carel Hubert Struycken (Den Haag, 30 juli 1948) is een Nederlandse filmacteur die in een aantal Amerikaanse films speelde. Hij is één van de succesvolste Nederlanders in Hollywood.
Struycken heeft zijn succes onder meer te danken aan zijn uiterlijk. Hij is 2,13 meter lang, buitengewoon mager gebouwd en hij heeft een langwerpig smal gezicht met diepliggende ogen. Dit gecombineerd met zijn zware Nederlandse accent maakt dat hij regelmatig gecast wordt als excentriek personage in films en series die van de geëffende paden afwijken. Struycken speelt meestal bijrollen zonder tekst. Hij zegt hier zelf over: "Ze hebben gemerkt dat ik niet goed kan acteren".
Zijn lengte is het gevolg van acromegalie, een aandoening aan de hypofyse waaraan hij geopereerd is.
Struycken verhuisde op vierjarige leeftijd naar Curaçao. Toen hij zestien was, keerde hij terug naar Nederland om daar een opleiding tot schrijver en regisseur te volgen. Hij droomde ervan om filmregisseur te worden, maar hij had weinig vertrouwen in de Nederlandse filmindustrie. Na zijn afstuderen in 1973 aan de Filmacademie vertrok hij naar Hollywood in de hoop daar door te breken als regisseur.
Onverwacht werd hij gecast voor de film "Sergeant Pepper's Lonely Hearts Club Band" (1978), gebaseerd op het nummer van de The Beatles. Struycken liep in Los Angeles op de kruising van Hollywood Boulevard en Vine Street, toen er een auto voor hem stopte en een vrouw uitstapte die riep: "We need you for a movie!". Struycken kreeg de rol van "The Brute" en speelde in de film naast onder meer Peter Frampton, de gebroeders Gibb, Steve Martin en Alice Cooper.
De rol was een opmaat voor verschillende buitenissige rollen. Struycken speelde regelmatig reuzen of monsters, onder meer in "Die Laughing" (1980), "The Prey" (1984), "Ewoks: The Battle for Endor" (1985), "The Witches of Eastwick" (1987) en de televisieserie "St. Elsewhere". In "The Servants of Twilight" (1991) speelt hij de rol van een psychopaat die lid is van een sekte op zoek naar de Antichrist. Hij speelde "The Giant" in de televisieserie "Twin Peaks" en "Lurch" in "The Addams Family" (1990) en "Addams Family Values" (1993). Ook was hij te zien in "" en "Men in Black". Struycken speelde gastrollen in "Charmed" en "My Name Is Earl" en "The Blacklist Seizoen 2 aflevring 6 The Mombassa Kartel".
In 2004 had Struycken een rol in de Nederlandse serie "De Erfenis". Hij was ook te zien in een reclame voor chocoladehagelslag van Venz. Struycken had in 2008 een rol in de Nederlandse speelfilm "Sinterklaas en het Geheim van het Grote Boek" van regisseur Martijn van Nellestijn.
Behalve acteur was hij in de filmbusiness als schrijver en producer actief. Hij schreef mee aan "Go West, Young Man" (1980), waarin hij tevens een rol had. Tevens speelde hij een rol in de videoclip van het nummer "A.D.I.D.A.S." van de band Korn.
Struycken interesseert zich in het maken van low-budget-projecten die een mengeling van media gebruiken, zoals het non-lineaire karakter van het internet met video en grafische elementen. De werktitel van zijn meest recente project is "Paleolithic Revival": Het videoproject heeft als doel om het contrast tussen het hunter/gatherer (jager/verzamelaar) en het neolithisch bewustzijn weer te geven. Dit met het idee dat we nu aan de dwangbuis van het neolithisch tijdperk aan het ontsnappen zijn en dat bijvoorbeeld de diverse fundamentalistische stromingen een laatste stuiptrekking daarvan zijn. Struycken is ook actief als fotograaf en specialiseert zich in "Spherical Panoramas". Voorbeelden daarvan, onder andere van de Pieterskerk in Leiden, zijn te zien op de website die hij daarvoor ontworpen heeft.
Struycken is een principieel vegetariër en houdt van tuinieren. Hij is getrouwd met een Amerikaanse en woont met zijn gezin in Los Angeles. Struycken is een broer van beeldend kunstenaar Peter Struycken.

Keynote is een presentatieprogramma van Apple voor macOS. Het programma werd aangekondigd in januari 2003 en maakt deel uit van het pakket iWork, dat ook het tekstbewerkingsprogramma Pages en het spreadsheetprogramma Numbers bevat.
Keynote 4 maakt deel uit van iWork. Het programma wordt vaak vergeleken met Powerpoint.

Een tengel is een houten lat die gebruikt wordt op daken, in plafonds of op wanden. De afmeting loopt van 10 × 50 mm tot 22 × 75 mm.
Dakpannen die gebruikt worden voor het dekken van daken hebben een neus of nok waarmee ze worden opgehangen aan horizontale latten, panlatten van ca 22 × 35 mm.
Zouden de panlatten rechtstreeks op het dakbeschot gespijkerd zijn, dan zou bij mogelijk doorslaand regenwater, dit boven de latten op het dakbeschot blijven staan. Om dit te voorkomen, moet er ruimte tussen panlat en dakbeschot zijn, dit wordt verkregen door de latten op tengels te spijkeren.
Deze tengels met een dikte van 12 mm dienen tevens voor het afdekken van de naden tussen de dakdelen (een dakdeel is een plank van ca 22 × 200 mm, vergelijk een vloerdeel), zodat vocht en stof niet naar binnen kunnen. Bij dakpannen die niet goed sluitend waren, was het noodzakelijk elke naad tussen de dakdelen af te dichten met een tengel. Bij het beter worden van de pansluitingen is het niet meer noodzakelijk elke naad af te dichten, maar worden ze om de 2 a 3 dakdelen aangebracht. Bij het gebruik van brede dakplaten of prefabdakelementen is deze noodzaak vervallen en dient de tengel alleen om de panlat vrij te houden van het dakbeschot.
Tengels worden ook gebruikt om een (ruwe) wand of muur mee te beslaan en hierop bijvoorbeeld gipsplaten te bevestigen. Zo maakt men er een soort voorzetwand van, die droog blijft en kan worden afgewerkt door te pleisteren, behangen of schilderen.
Het zo bewerken van een wand wordt "betengelen" genoemd. Het tengelwerk wordt al eeuwen op muren gebruikt. De oorspronkelijke werkwijze in huizen wanneer men grote ruimtes wilde verdelen in kleinere kamers, bestond eruit dat men lange tengels plaatste van vloer tot plafond, deze bespande met linnen en het linnen voorzag van een voorhang. Deze voorhang kon bestaan uit wandtapijten (in luxe huizen en kastelen) of ook wel behang of pleisterwerk.
Voor het latwerk op een verticale muur wordt ook de term "rachel" of "raggel" gebruikt.

Robert Fuchs (Eindhoven, 15 februari 1975) is een Nederlands voormalig betaald voetballer.
De Eindhovenaar begon zijn profcarrière bij PSV, waar hij in zowel het seizoen 1993/1994 als 1994/1995 4 keer speelde. Hij vertrok naar De Graafschap om meer aan spelen te komen. In drie en een half seizoen op De Vijverberg kwam Fuchs tot 61 wedstrijden en trof daarin 10 maal doel. Halverwege het seizoen 1998/1999 kwam hij terug naar Eindhoven om dat seizoen nog 20 keer te spelen voor PSV (1 doelpunt). Nadat hij nog geen wedstrijden had gespeeld in de eerste helft van het seizoen 1999/2000 vertrok hij weer voor een half jaar naar Doetinchem, waar hij 5 keer scoorde in 15 wedstrijden. Datzelfde scenario ging op voor het seizoen 2000/2001, toen hij in de 2e helft van het seizoen 14 wedstrijden speelde voor De Graafschap en 3 keer scoorde. Ook het seizoen dat volgde kwam hij niet aan spelen toe bij PSV. Na de winterstop ging hij naar RKC Waalwijk, waar hij de jaren er op bleef. Fuchs heeft acht seizoenen gespeeld bij RKC Waalwijk, waarbij hij 23 keer scoorde in 174 wedstrijden. Door blessures werd zijn contract in 2008 niet verlengd, waarna hij ging voetballen bij VV DESK.

RandstadRapid was een initiatief uit 2005 van een groep bedrijven die in de Nederlands Randstad een magneetzweeftrein wilden aanleggen. Deze magneetzweeftrein zou je binnen 75 minuten van de ene naar de andere grote stad moeten brengen. Het transrapid-consortium bestond uit onder andere de volgende bedrijven: 
In 2006 werden er plannen gepresenteerd, waarbij gemeld werd, dat de treinen met 350 km/h zich zou voort kunnen bewegen. Het gaat om een rondje Randstad, waarbij onder andere de volgende steden met elkaar worden verbonden: 
De totale kosten werden geschat op ongeveer € 25 miljoen per kilometer, ofwel ongeveer € 5 miljard in totaal. Dit is nog exclusief de kosten van stations en parkeergelegenheid. 

Bruno Soetaert is een personage uit de Vlaamse politieserie Flikken en wordt gespeeld door Maarten Bosmans. Het personage Bruno is pas vanaf seizoen 4 te zien, maar Maarten had daarvoor nog een gastrol in reeks 3 als Gerrit.
In seizoen 4 leren we Bruno kennen als de opvolger van Selattin Ateş en dus de nieuwe partner van Ben Vanneste. Hij denkt dat hij grappig is en laat zich niet intimideren door arrestanten, collega's of zijn oversten. Als Ben weggaat bij het team, krijgt Bruno een nieuwe partner: Nick Debbaut. Bruno laat Nick een tijdje bij hem slapen, omdat Nick geen vast adres heeft en steeds bij iemand anders voor een week intrekt. Op een gegeven moment is Bruno Nick zat en zweert hem een appartement voor hem te zoeken. Ze vinden al snel een mooi en groot appartement, maar dit is te duur voor Nick alleen en dus zegt Bruno dat hij voor een medehuurder zal zorgen. Tot die tijd zal hij het andere deel van de huur betalen. Bruno hoort dat Sofie Beeckman, de nieuwe partner van Britt, ook nog geen appartement in Gent heeft, zorgt Bruno dat Sofie de andere huurder van Nick wordt. Dit doet hij door Sofie ervan te overtuigen dat Nick homo is, dus dat Sofie niet bang hoeft te zijn dat Nick verliefd op haar wordt. Zowel Nick als Sofie vinden het niet de beste keus, maar bij gebrek aan beter moet het maar zo.
In de eerste aflevering van deze reeks halen Bruno en zijn partner Nick een grap uit met hun commissaris Vanbruane, door haar auto weg te takelen als zij bij de beëdiging van Britt als commissaris is. Hierdoor moet zij de bus naar huis nemen. Als ze uit de bus gestapt is, wordt ze in elkaar geslagen door twee jongeren, omdat ze zei dat ze moesten stoppen toen ze een meisje aan het pesten waren. Nick en Bruno voelen zich natuurlijk heel erg schuldig en kopen en boeket bloemen voor Vanbruane. Als straf mogen ze hun stoere motor inruilen voor een fiets.
Als Sofie wordt doodgeschoten, wordt er een intern onderzoek gestart naar de oorzaak van haar dood door de Dienst Intern Toezicht (D.I.T.). Tot Bruno's grote schrik leidt John Nauwelaerts dit onderzoek. John is getrouwd met Bruno's moeder (Jacqueline en dus Bruno's stiefvader. Zijn moeder liet zijn vader ooit in de steek voor John, en Bruno heeft hen dit beiden nooit kunnen vergeven. Hij neemt een erg norse houding aan tegenover John, en die wordt er niet beter op als John ook nog eens de commissaris wordt van het team. John en Jacqueline proberen de relatie met Bruno te lijmen, maar dit lukt in eerste instantie niet. Bruno verzint steeds een smoes, maar toch lukt het John een keer om Bruno naar een restaurant te lokken om samen met zijn moeder iets te gaan eten. De relatie wordt (gelukkig) wat beter. Als Jacqueline op sterven ligt, is ze dan ook blij dat haar man en zoon eindelijk normaal doen tegen elkaar. Jacqueline sterft, en John en Bruno verwerken dit verdriet "samen".
John wordt ontvoerd door de maffia. Deze eist "hun" eigendommen terug, maar Britt wil hier niets van weten. Alles komt gelukkig weer goed, maar John wordt wel in zijn arm geschoten en komt een tijdje in het ziekenhuis te liggen. Bruno probeert voor hem een medaille voor moed en zelfopoffering te versieren, als mooi einde van zijn carrière. John wil echter niets weten van een pensioen en laat zien dat hij er nog veel achter zich kan laten die jonger dan hij zijn.
Bruno is een voorstander van alles wat het leven aangenamer maakt, en het liefst ook nog zonder al te veel moeite. Hij hoopt veel geld te verdienen met de lotto, en samen met Nick doet hij hier dan ook aan mee. Maar Nick is niet zo'n trouwe betaler, wat erop neerkomt dat Bruno eigenlijk alleen maar meedoet. Het lot is Bruno dan ook gunstig gezind en Nick wil hier zijn deel van. Bruno zegt dat hij al weken niet meer betaald heeft en dat hij dan ook niet van plan is te betalen. Bruno en Nick krijgen ruzie.
Als Nick en Bruno de verdachte van de mishandeling van Eva gaan oppikken, flipt Nick helemaal en begint de verdachte te slaan. Bruno houdt hem tegen en samen beginnen ze te vechten, waardoor de verdachte was ontsnapt als Merel er niet was geweest. Nick en Bruno praten het uit, en besluiten na een discussie dat ze het prijsbedrag zullen delen. Bruno weet al wat hij ermee gaat doen, namelijk een Mini kopen. Dit had hij beter niet gedaan, want al vrij snel wordt de auto gestolen en op een schip naar Ivoorkust gezet. John zegt dat hij het geld wel terug krijgt van de verzekering, maar Bruno had geen omnium (autoverzekering), dus is hij het geld voorgoed kwijt. Als hij op internet kijkt, ziet hij zijn auto te koop aangeboden in Ivoorkust, en kan hier niets aan doen.
Bruno heeft geen geld meer over en besluit een bijbaantje als ober te nemen in een café. John komt hierachter en zegt dat dit verboden is, en wil hem financieel steunen. Dit wil Bruno niet, maar besluit het toch aan te nemen.
Bruno zit alleen nog maar te dromen over mooie, welgevormde blondines. Maar er is Maaike, de stagiaire van Mihriban, die een oogje op Bruno heeft laten vallen. Bruno laat haar weten dat zij niet zijn type is.
Ook is er Steffi, die een dagje meeloopt met de Gentse flikken voor haar studie. Bruno laat meteen merken dat ze haar wel ziet zitten en slooft zich enorm voor haar uit. Maar als Bruno iemand slaat die hem en Steffi lastig valt, maakt Steffi het uit en hij hoort niets meer van haar.
In de laatste aflevering gaat Bruno door zijn enkel als tijdens een achtervolging met Tommy over een reling van het Stenen Circus springt. Als Nick hem daar weg wil halen, wordt hij door het hoofd geschoten door Tommy. Bruno voelt zich (natuurlijk) schuldig, en is bang dat Nick op dezelfde manier doodgaat als zijn vroegere liefde, Sofie.
In de eerste aflevering zien we dat hij het duidelijk moeilijk heeft met de dood van Nick. Nauwelaerts verdenkt hem er zelfs even van dat hij een ongeluk veroorzaakt heeft met zijn motor. Bruno krijgt in de tweede aflevering een nieuwe partner, Cat Reniers. Maar lang tijd om aan haar te wennen heeft hij niet. Hij wordt door de bende van de Barracuda ontvoerd. Het team vreest dat hij zal sterven. In aflevering 10 duikt hij terug op, en blijkt dat hij nog leeft.
Bruno zit na zijn ontvoering in een instelling. Hij is nog enkele afleveringen te zien, maar verdwijnt dan uit de reeks.

De haarkleur van mensen wordt door twee pigmenttypes bepaald. Het donkere eumelanine en het lichte feomelanine verschillen in verhouding tot elkaar, waardoor het in menselijk haar in circa 11 tot 12 kleurtinten kan variëren, van zwart tot lichtblond.
De etnische distributie van kleuren is historisch gezien verdeeld naar geografisch gebied. Diep bruin en zwart prevaleren in het Midden-Oosten, Noord-Afrika en Zuid-Europa, terwijl nog diepere tinten van zwart voorkomen in zowel Oost-Azië en Zuid-Azië als in tropisch (sub-Sahara) Afrika en Amerika. Lichter bruin is gebruikelijker in West-, Centraal- en Oost-Europa, geel/blond in Noord-Europa, en roodachtig op de Britse eilanden.
Er bestaan echter aanmerkelijke verschillen in haarkleur en textuur tussen personen van vergelijkbare etniciteit, en door migraties en wereldwijd reizen is de diversiteit van haareigenschappen in veel landen toegenomen.
Bij sommige individuen ontbreekt het pigment in het haar; dit albinisme (waarvan diverse varianten bestaan) resulteert in een gedeeltelijk of geheel witte huid, wit haar en/of rode ogen.
Minstens twee genenparen sturen de kleur van menselijk haar. Eén gen, het bruin/blond-paar, heeft een dominante bruin allel en een recessieve blond allel. Als iemand drager is van het bruine allel, dan zal deze persoon bruin haar hebben; zo niet, dan is hij blond. Dit verklaart ook waarom twee bruinharige ouders een blond kind kunnen produceren. Het ander paar is het niet-rood/rood paar, waarbij het "niet-rood"-allel (die de productie van melanine onderdrukt) dominant is, en het allel voor rood haar recessief. Aangezien de twee paren samen de haarkleur bepalen, heeft een persoon met twee kopieën van het rood-haar-allel rood haar, maar dat zal respectievelijk kastanjebruin of licht rossig oranje zijn, afhankelijk van de bruine tot lichtblonde invloed van het "eerste" genenpaar.
Maar het twee-genenmodel kan niet verklaren waardoor de verschillende schakeringen van bruin, blond of rood voorkomen (bijvoorbeeld, platinablond versus donkerblond), noch waarom het haar van het ene blonde kind bruin wordt tijdens de groei, terwijl het andere kind blond blijft.
Sommige onderzoeken tonen meerdere genenparen aan die van invloed zijn op de lichte versus donkere haarkleur in een cumulatief effect. Daarom: hoe meer van de dominante, donkere genenparen er aanwezig zijn, des te donkerder zal het haar zijn.
Naarmate men ouder wordt, treedt een natuurlijke kleurverandering op; het haar wordt eerst grijs, dan wit. Als er bij een roodharige een dergelijke kleurverandering optreedt, zullen de haren doorgaans in één stap wit worden en niet eerst grijs omdat bij een roodharige het pigment ontbreekt om de kleur grijs te laten ontstaan. Vergrijzing begint meestal bij de slapen en breidt zich dan stapsgewijs uit over de rest van het haar en eventueel de snor en baard. Vaak zet dit proces in rond het veertigste levensjaar, maar het kan ook in de tienerjaren of zelfs al eerder optreden. Dit schijnt nagenoeg geheel te wijten te zijn aan genetische oorzaken. Soms wordt iemand zelfs met grijs haar geboren; ook dit is een kwestie van aanleg.
Deze kleurverandering vindt haar oorzaak in de geleidelijke afname van pigment, naarmate er in de haarwortel minder melanine wordt geproduceerd; nieuwe haren groeien dan aan zonder pigment. Voor deze vergrijzing schijnen twee genen verantwoordelijk te zijn. De stamcellen aan de basis van de haarzakjes produceren melanocyten: dat zijn de cellen die het pigment in het haar en de huid maken en opslaan. Het afsterven van melanocyt-stamcellen is er de oorzaak van dat het haar grijs begint te worden. Hierdoor zal een haarwortel die eenmaal een pigmentloze haar heeft geproduceerd, in principe geen gekleurde haar meer produceren. De haar zelf verandert overigens niet van kleur; hij valt uit en wordt vervangen door een pigmentloos exemplaar.
Er bestaan geen speciale diëten, voedingssupplementen, vitamines of eiwitten waarvan is aangetoond dat zij de vergrijzing tegengaan, een halt toeroepen of op andere wijze beïnvloeden, ook al zijn er in de loop der jaren vele middelen op de markt gebracht waarvan de makers zeggen dat ze dat wel kunnen. Franse wetenschappers hebben bij een kankermedicijn voor leukemiepatiënten een onverwacht neveneffect opgemerkt: in sommige gevallen kwam de oorspronkelijke haarkleur terug.
Er bestaan verhalen over personen die, vaak na traumatische ervaringen, in een enkele nacht grijs haar kregen. Dit is niet mogelijk, aangezien de haren zelf niet van kleur veranderen. Wel is het mogelijk dat iemand met de haaruitvalziekte alopecia areata in een nacht al zijn gepigmenteerde haren verliest waarna de grijze haren overblijven, wat inderdaad de indruk kan wekken dat hij 'in een nacht grijs werd'. Extreme stress wordt hierbij als een mogelijke oorzaak vermoed.
Velen verven het haar om de grijze kleur te verhullen.
Een onderzoek van het "British Medical Journal" (uit 1996) wees uit dat roken de oorzaak kan zijn van vroegtijdige vergrijzing: rokers bleken, aldus dit onderzoek, een viermaal zo grote kans te lopen als niet-rokers om vroegtijdig grijs te worden.
Onderzoek van de universiteit Mainz heeft aangetoond dat waterstofperoxide (HO) er indirect voor zorgt dat er voldoende melanine wordt geproduceerd, de kleurstof van het haar. HO ontstaat van nature bij de menselijke stofwisseling. Het agressieve bleekmiddel wordt bij jonge mensen snel weer afgebroken, maar bij oudere mensen werkt dat mechanisme niet goed meer. Het waterstofperoxide dat zich in het lichaam ophoopt, breekt vervolgens het enzym tyrosinase af, dat verantwoordelijk is voor de productie van voldoende melanine.

Freehold is een plaats (borough) in de Amerikaanse staat New Jersey, en valt bestuurlijk gezien onder Monmouth County.
De stad ligt tussen New York en Philadelphia.
Bij de volkstelling in 2000 werd het aantal inwoners vastgesteld op 10.976.
In 2006 is het aantal inwoners door het United States Census Bureau geschat op 11.394, een stijging van 418 (3,8%).
Volgens het United States Census Bureau beslaat de plaats een oppervlakte van
5,2 km², geheel bestaande uit land. Freehold ligt op ongeveer 29 m boven zeeniveau.
De onderstaande figuur toont nabijgelegen plaatsen in een straal van 12 km rond Freehold.

Kew Raffique Jaliens (Rotterdam, 15 september 1978) is een Nederlands voormalig voetballer die als verdediger speelde.
Kew Jaliens speelde van mei 1993 tot juli 1996 bij DCV in Krimpen. Hij voetbalde bij de Krimpenaren 1 jaar als C-, een jaar als B- en een jaar als A-junior. In die laatste periode beleefde Kew al op 16-jarige leeftijd zijn debuut in het 1e elftal van DCV dat toen onder leiding stond van Jan Everse. De voormalig DCV-er kwam in het verleden ook nog eens elf keer uit voor Jong Oranje.
Jaliens speelde zijn eerste wedstrijden in het betaald voetbal voor Sparta Rotterdam. In het seizoen 1996/1997 kwam hij twee keer in actie. Jaliens werd een vaste waarde op Het Kasteel. Hij speelde daar nog 66 wedstrijden voordat hij in 1999 naar Willem II verhuisde. In Tilburg was Jaliens vier en een half jaar een vaste waarde in de defensie. Tot de zomer van 2004 kwam Jaliens in 147 wedstrijden in actie. Jaliens ging zijn trainer bij Willem II, Co Adriaanse, achterna en vertrok naar AZ. In het seizoen 2004/2005 speelde Jaliens 22 wedstrijden. Ook in het seizoen 2005/2006 speelde de Rotterdammer in Alkmaar en maakte hij een dermate goede indruk op bondscoach Marco van Basten dat hij geselecteerd werd voor het Nederlands elftal. In het oefenduel tegen Ecuador maakte Jaliens zijn debuut in "Oranje". Jaliens werd geselecteerd voor het WK 2006 in Duitsland, maar kwam alleen in de wedstrijd tegen Argentinië in actie, mede door een beenblessure die hij in de voorbereiding van het wereldkampioenschap had opgelopen.
In 2009 komt Jaliens niet meer in actie voor het Nederlands elftal, wel werd hij geselecteerd als dispensatiespeler voor het Olympisch elftal dat in de zomer van 2008 speelde in Peking. Daarop volgde het meest succesvolle seizoen in zijn carrière: hij werd met AZ kampioen van Nederland. Ook was Jaliens reserve-aanvoerder achter Stijn Schaars.
Nadat Jaliens zijn basisplek verloor in het seizoen 2010/2011 onder trainer Gertjan Verbeek, verkaste hij in de winterstop van dat seizoen naar de Poolse club Wisła Kraków. Op donderdag 15 augustus werd bekend dat Jaliens transfervrij naar de Australische club Newcastle United Jets ging. Op 31 januari 2015 werd hij met vier teamgenoten uit de selectie gezet na een 7-0 nederlaag. Op 16 februari 2015 werd zijn contract ontbonden. Op 18 februari tekende hij een contract voor zes weken bij Melbourne City FC. in juli 2015 zette hij een punt achter zijn profcarrière.

Erkenning van verworven competenties of Elders verworven competenties of EVC is een systeem om kennis en kunde die op het werk of in de vrije tijd opgedaan werden te erkennen.
Het begrip staat voor activiteiten of opleidingen die tot vrijstellingen van deelvakken binnen een opleiding kunnen leiden.
In een onderzoek wordt de door werkervaring en opleidingen buiten het regulier onderwijs opgedane competenties afgezet tegen de competenties die nodig zijn voor het verkrijgen van een diploma van een beroepsopleiding. In de praktijk wordt dit gebruikt voor het verlenen van vrijstellingen voor bepaalde delen van een beroepsopleiding.
Dit onderzoek kan worden uitgevoerd bij een door de overheid bekostigde organisatie. Deze hebben de taak de voor een opleiding benodigde competenties op te stellen (=kwalificatiedossiers). Als commerciële activiteit voeren zij daarnaast zelfstandig EVC trajecten uit. Voorbeelden van een hiervan in Nederland zijn o.a Ecabo, Kenniscentrum Handel en Kenteq; in Vlaanderen is de VDAB daar onder meer bevoegd voor.
Er zijn ook niet door de overheid bekostigde organisaties die het onderzoek/EVC traject uit kunnen voeren.
Het begrip EVC is in de jaren negentig in Nederland geïntroduceerd als een manier om kennis en ervaring (competenties) in beeld te brengen, ongeacht of deze via een scholingstraject, werk- of levenservaring werden verworven. EVC beoogt deze competenties te certificeren en te erkennen om daarmee bijvoorbeeld de studieduur van een (vervolg-)opleiding te verkorten.
Een kwaliteitsconvenant EVC werd in november 2006 ondertekend door het Ministerie van Onderwijs, Cultuur en Wetenschap met de werkgevers- en werknemersorganisaties, onderwijskoepels en het CWI. Het verzilveren van levens- en werkervarig in een erkend diploma wordt eenvoudiger. Dat kan met een opleiding die rekening houdt met Erkenning van Verworven Competenties. In het convenant staan afspraken waardoor EVC onafhankelijk is geworden van een onderwijsinstelling en meer maatwerk mogelijk is. Een diploma dat via EVC is behaald heeft overal in Nederland evenveel waarde. Het Kenniscentrum EVC verzamelt data over EVC. 
De FNV Vrouwenbond introduceerde in 2000 dit concept, dat op de arbeidsmarkt als hefboom moet gaan dienen om vooral bij vrouwen hun mindere opleiding en ervaring (ten opzichte van mannen die een traditioneel arbeidsleven leiden) te compenseren; die achterstand doen zij vooral op vanwege onderbrekingen in hun arbeidscarrière als gevolg van zwangerschap en ouderschap. Maar (in Nederland) veel vrouwen van vóór de 1990-generatie delen die ervaring vanwege het huisvrouwenbestaan.
Waar een man een traditioneel arbeidspatroon kan opbouwen (na studie, zeg, op het 25e levensjaar de arbeidsmarkt opgaan en door middel van opleidingen op of vanuit de arbeidsplek verder carrière maken) verlaten veel vrouwen de arbeidsmarkt bij de geboorte van kinderen, om als huisvrouw de zorg voor huis en gezin op zich te nemen. Als zij na verloop van jaren op de arbeidsmarkt willen herintreden is hun opleiding verouderd en hun cv symptomatisch: ze hebben een gat van jaren in hun arbeidsverleden en dus geen recente arbeidservaring.
De vrouwenbeweging heeft daarop bedacht dat het organiseren van een gezin bepaalde vaardigheden met zich meebrengt die in een stressvolle arbeidsomgeving waar meerdere taken tegelijk vervuld moeten worden, gewenst zijn.
Ook werkervaring uit vrijwilligerswerk past binnen de criteria van de EVC.
Hetzelfde verhaal gaat op voor alle personen met een afwijkende studie- en arbeidscarrière.

Hikaru Hayashi (林光, "Hayashi Hikaru"; Tokio, 22 oktober 1931 – 5 januari 2012) was een hedendaags Japans componist, pianist en dirigent.
Hayashi heeft aan de Tokyo University of the Arts gestudeerd. Zijn oeuvre omvat symfonische werken, werken voor harmonieorkest, koren en kamermuziek alsook filmmuziek. Hij is ook dirigent van de "Tokyo Philharmonic Chorus". In 1998 won hij de "30th Suntory Music Award". 
Hij was artistiek directeur van het "Opera Theater Konnyakuza". 

Delavega is een Vlaamse muziekgroep. Ze waren onder meer te zien op het popfestival Rock Werchter en Pukkelpop. De naam "Delavega" is ontleend aan de achternaam van Zorro: Don Diego de la Vega.
Zangeres Bruyneel is sinds mei 2006 bij de band. Tot die tijd was Lize Accoe de zangeres. Zij had een 'warme stem' en paste goed bij de stijl van de band maar besloot solo te gaan.
Drummer Van Belleghem ligt aan de basis van de titel van het tv-programma "Willy's en Marjetten" van Bart De Pauw en Neveneffecten. Bij het vertellen van verhalen en anekdotes noemt hij typisch alle mannen "Willy's" en alle vrouwen "Marjetten".

De Neudeflat is een flatgebouw aan de Neude in de Nederlandse stad Utrecht. De toren is ontworpen door architect H.A. Maaskant en werd opgeleverd in 1961.
In eerste instantie zou de toren hoger worden dan de Dom, maar na protesten werd de hoogte in het ontwerp verminderd. Het gebouw is een voorbeeld van de Nieuwe Zakelijkheid die Utrecht ook Hoog Catharijne en de demping van een deel van de singels opgeleverd heeft. Met een hoogte van 62 meter en zestien verdiepingen was het destijds de hoogste kantoortoren van Nederland. De toren werd in de beginjaren onder meer "Drakenburgh" genoemd, een verwijzing naar het naastgelegen middeleeuwse stadskasteel Drakenburg.
Het torengebouw is niet onderheid omdat naastgelegen bouwwerken zoals het voormalig Hoofdpostkantoor daarmee dreigden in te storten. Met behulp van grondverdichting en een grote betonnen funderingsplaat werd de basis gelegd voor de toren. Door middel van glijbekisting verrees de toren met zijn kern uit gewapend beton vervolgens in circa twee weken tijd op hoogte. De gevels bestaan deels uit natuursteen met een vliesgevel van metaal en glas. Aan de buitenzijde van de toren bevinden zich betonnen poten.
In de loop der decennia bleef een zekere weerstand tegen de toren bestaan en werd meermaals gepleit voor sloop. In 2017 werd het gebouw aangewezen als gemeentelijk monument.
De Neudeflat heeft een kantoorfunctie waarin de gemeente Utrecht centrale diensten gehuisvest heeft. In 2014, toen een nieuw stadskantoor werd opgeleverd, kwam de flat leeg te staan. Inmiddels is in de ruimte op de begane grond een openbare fietsenstalling gevestigd. In het verkiezingsprogramma 2010 pleitte de Utrechtse afdeling van het CDA al voor sloop, terwijl de Utrechtse afdeling van de Jonge Socialisten wil dat er studenten in de leegstaande flat gaan wonen. Ook een hotel in de bovenste etages, cultuur- en horecavoorzieningen en appartementen werden als mogelijkheden genoemd. In september 2015 werd bekend dat de flat vanaf de tweede verdieping wordt omgebouwd tot appartementen. De verbouwing zou in 2016 gereed moeten zijn. 

Onder een diergeneesmiddel wordt verstaan alle producten met een diergeneeskundige claim en/of substantie(s) bedoeld om fysiologische functies te verbeteren door een farmacologisch, immunologisch of metabolisch effect op het dierlijk lichaam. Voordat een diergeneesmiddel op de markt kan worden gebracht, moet het worden geregistreerd. Registratie van diergeneesmiddelen is op basis van Europese regelgeving geharmoniseerd. Dat houdt in dat in alle lidstaten van de Europese Unie (EU) dezelfde regels gelden ten aanzien van de beoordeling van diergeneesmiddelen alvorens deze worden geregistreerd en op de markt mogen worden gebracht.
Om een registratie te krijgen levert de producent van het diergeneesmiddel een dossier in bij de bevoegde autoriteit met gegevens over het diergeneesmiddel betreffende:
Registratie kan op drie verschillende niveaus plaatsvinden:
Naast het vereiste van een voorafgaande goedkeuring voordat een diergeneesmiddel op de markt mag worden gebracht (de registratie), regelt de wetgeving ook de distributie van diergeneesmiddelen. Er bestaat een zogenaamde kanalisatieregeling, die bepaalt of een diergeneesmiddel aan eindgebruikers op basis van een diergeneeskundig voorschrift (recept) van de dierenarts moet worden verstrekt en of aflevering dient plaats te vinden door de dierenarts of openbare apotheker, of ook door een houder van een afleververgunning in het vrije verkoopkanaal mag worden verkocht.
De wet kent 4 soorten kanalisatieregimes:
Als in Nederland geen toegelaten diergeneesmiddel voor de diersoort en aandoening beschikbaar is, mag een dierenarts gebruik maken van de cascade-artikelen (8A.1 en 8A.2 van het Besluit Diergeneesmiddelen). Dit mag alleen in uitzonderlijke omstandigheden wanneer er sprake is van diergeneeskundige noodzaak.
Het CBG registreert de mogelijke bijwerkingen van diergeneesmiddelen.

Zuidwending (Gronings: "Zuudwenden") is een plaats in de gemeente Veendam in de Nederlandse provincie Groningen.
De plaats is ontstaan langs het Zuidwendingerhoofddiep, het kanaal dat onder beheer was bij het waterschap Zuidwending.
Tussen 1893 en de jaren 1970 stond bij Zuidwending aardappelmeelfabriek "Zuidwending".
Tussen Zuidwending en Ommelanderwijk, in de polder Noorderwijk aan de Zoutweg, werd in 2011 een ondergrondse gasopslag in gebruik genomen, waarbij voor het eerst in Nederland gas wordt opgeslagen in een zoutcavernes. De aanleg heeft 600 miljoen euro gekost en is bedoeld voor het opvangen van plotselinge schommelingen in de vraag naar aardgas.
De opslag bestaat uit een gasinstallatie bovengronds en uit vijf cavernes, waarvan er in 2011 vier gereed zijn en de laatste is in 2013 gereed gekomen. De cavernes liggen op een diepte tussen 1000 en 1500 meter. Vier cavernes hebben een gemiddelde hoogte van 300 meter en een diameter van 50 tot 60 meter en hebben per stuk een werkgasvolume van ongeveer 50 miljoen m³. De vijfde caverne heeft een hoogte van 500 meter en een doorsnede van zo’n 80 meter. Het kussengas houdt de gasdruk op 180 bar.
Op 1 januari 2011 werd de nieuwe gasopslag operationeel. In het eerste jaar van bedrijfsvoering is een totale hoeveelheid van 1314 miljoen m³ aardgas geïnjecteerd en 1369 miljoen m³ afgenomen. Op 1 januari 2012 was de totale hoeveelheid opgeslagen werkgas 160 miljoen m³. Uit de vijf cavernes kan maximaal 1,8 miljoen m³ gas per uur geproduceerd worden en er kan maximaal 1 miljoen m³ per uur worden geïnjecteerd. 

De Neude is een plein in het centrum van de Nederlandse stad Utrecht.
Het plein heeft van oorsprong de vorm van een symmetrisch trapezium met op iedere hoek twee straten. Door de doorsteek van de verkeersader Potterstraat/Lange Jansstraat over het plein hoort één van de punten van het trapezium echter visueel niet meer bij het plein. In de nabijheid bevinden zich de Hardebollenstraat (voormalige rosse buurt), de lapjesmarkt op de Breedstraat, het Utrechtse stadhuis en de Oudegracht. Tot in de jaren 90 van de twintigste eeuw was het een parkeerplaats; tegenwoordig ligt er vrij veel horeca met 's zomers terrassen en worden er festivals en grote evenementen georganiseerd. Op het plein staat een opvallende vlaggenmast. Jaarlijks heeft het Festival aan de Werf er in mei zijn publiekstent en centrale verkooppunt. In het najaar is er een kookfestival en rond Kerst is er een kerstmarkt.
De naam Neude komt van "Node", moerassige laagte. Reeds in de middeleeuwen werd het toponiem gebruikt. De plaats waar nu de Neude ligt was drassig land, een overblijfsel van de oude Rijnbedding. Eind 15de eeuw werd in opdracht van de Utrechtse stadsregering zand, keien en puin gestort om de bodem te verstevigen en op te hogen. Omdat het plein aan de handelsweg van Holland naar Gelre lag en dicht bij de Oudegracht, trok het kooplui aan en werd het een belangrijke marktplaats. Aan de zuidzijde van het plein werd een korenmarkt gehouden. Pas in 1894 kwam door de bouw van de Fruithal en Korenbeurs op het Vredenburg een einde aan deze handel. In de loop der eeuwen heeft het plein vele functies gehad: er zijn onder meer executies uitgevoerd en lijken van oorlogsslachtoffers op verzameld. Bij de pomp werden politieke toespraken gehouden.
Een bekend maar recent twistpunt is het lidwoord dat gebruikt moet worden voor de naam Neude. Al in boeken uit 1674 werd er in het Nederlands naar het plein verwezen als "de Neude". Op nog oudere stadsplattegronden wordt het lidwoord "de" gebruikt, daarop en in het Stad-Utrechts wordt de Neude tevens wel aangeduid als "de Neu". Gebruik van het lidwoord "het" wordt in 1995 door kenner van en publicist over het Stad-Utrechts B.J. Martens van Vliet als "zeer fout" bestempeld. Ook in sagen wordt "de Neude" gezegd.
Tegenwoordig wordt tevens de vorm "het Neude" gebruikt zoals ook blijkt uit de opkomst van deze vorm in boeken sinds 1973 en uit hoe vaak beide vormen in de praktijk op het internet worden gebruikt.
Vanaf 2002 staat op het plein een omstreden beeld, "Thinker on a rock" (een kruising tussen Bugs Bunny en De Denker van Rodin) van de beeldhouwer Barry Flanagan (1941). In de prijsvraag voor deze plek koos de jury voor de haas, maar gaf de Utrechtse bevolking massaal de voorkeur aan andere inzendingen, waaronder een fontein. De haas werd tijdelijk in het Centraal Museum tentoongesteld en er werd een officieel referendum uitgeschreven. Hierin mocht de haas het opnemen tegen twee andere zeer abstracte ontwerpen en kozen de Utrechters met 83% van de 4000 stemmen dit beeld. Inmiddels is het beeld in het Utrechtse stadsleven opgenomen. Het krijgt regelmatig een bos wortelen en in de winter een sjaal om. In het lokale weekblad Ons Utrecht had de haas zijn eigen cartoon gemaakt door kunstenaar Frans Stelling. Het beeld staat aan de overkant van de Neude, op de hoek van de Loeff Berchmakerstraat en de Voorstraat.
Aan het plein ligt het voormalig hoofdpostkantoor van de stad, in 1924 ontworpen door Joseph Crouwel in de Amsterdamse School-stijl. De twee leeuwen die de ingang flankeren, zijn van de hand van Hendrik van den Eijnde. Het gebouw heeft een opvallende dakconstructie. Eigenaar KPN heeft het pand verkocht aan a.s.r. Op 29 juni 2015 is een intentie overeenkomst getekend tussen a.s.r. en de gemeente Utrecht om het gebouw te gaan verbouwen tot de Centrale Bibliotheek, die naar verwachting eind 2017 haar deuren zal openen. Tot medio 2016 is het pand nog door KPN in gebruik als telefooncentrale voor de Utrechtse binnenstad.
Neude 4, recht tegenover het postkantoor, was oorspronkelijk een magazijnfiliaal van J.P. Wyers, groothandel in gordijnen, tapijten en linoleum en dateert uit 1940. Het is een ontwerp van architect Peter van der Wart. Boven de ingang is een klein reliëf aangebracht van een leeuw met als slogan "Ick Waek" van de hand van Jo Uiterwaal. In dit pand kwam in 1978 de Algemene Bank Nederland terecht, later een ABN AMRO-filiaal. Aan het gebouw werden in 1979 bij de viering van 400 jaar Unie van Utrecht twee panelen van Arie Teeuwisse en Pieter d'Hont bevestigd. Sinds 2010 heeft alleen nog maar de begane grond functie als bank. De overige vijf verdiepingen van het pand kwam in handen van de Dutch Game Garden (DGG), dit is een bedrijfsverzamelgebouw voor de Nederlandse game industrie. In 2015 verhuisde de DGG naar het Beatrixgebouw en komt in dit gebouw een hotel van Stayokay. De reliëfs met betrekking tot de Unie van Utrecht werden verwijderd en het oorspronkelijke reliëf van Wyers kwam weer tevoorschijn.
Een ander opvallend gebouw is de Neudeflat, een hoge flat die tot de oplevering van een nieuw stadskantoor in 2014 als kantoorruimte gebruikt werd door de gemeente Utrecht. De ruimten in het gebouw zijn vanaf de tweede verdieping omgebouwd tot appartementen.
Bij bushalte Neude stoppen veel bussen van U-OV en Syntus Utrecht; het is de eerste of tweede halte (na Vredenburg), vanaf station Utrecht Centraal, in oostelijke richting (centrumkant).
De officiële website van de Neude.

153 is het natuurlijke getal volgend op 152 en voorafgaand aan 154.
Honderddrieënvijftig is een driehoeksgetal, een zeshoeksgetal, een narcistisch getal en een Harshadgetal.
Er geldt 153 = 1! + 2! + 3! + 4! + 5!, met ! = faculteit.
Het getal 153 is een narcistisch getal; het bestaat uit 3 cijfers en de som van de cijfers tot deze macht is ook 153:
Het heeft echter als bijzondere eigenschap, dat het altijd de einduitkomst is van de volgende berekening:
Het getal 153 komt op exact één plaats in de Bijbel voor, in de "wonderbare visvangst", zoals beschreven in het Evangelie volgens Johannes (hoofdstuk 21, vers 11). De discipelen vangen honderddrieënvijftig vissen, nadat ze eerder niets hadden gevangen en van Jezus de aanwijzing hadden gekregen om hun netten uit te werpen aan de andere zijde van het schip. Augustinus hechtte hier grote symbolische waarde aan en kwam tot de conclusie dat 153 vissen duidde op het zeventiende driehoeksgetal. 17 was voor hem belangrijk omdat dit de som is van 10 (voor de Tien Geboden in het Oude Testament) en 7 (voor de gaven van de Heilige Geest in het Nieuwe Testament).

De Filipijnse eend ("Anas luzonica") is een eend uit het geslacht "Anas", die endemisch is voor de Filipijnen.
De lokale namen voor de Filipijnse eend zijn: "Pato del Monte" of "Papan" (Filipijns), Dumaras (Tagalog) of "Kamasu" of "Gakit" (in de Visayas)
De Filipijnse eend is een vrij grote eendensoort die zo'n 51 centimeter lang kan worden, met een spanwijdte van zo'n 84 centimeter. De bovenkant, achterkant van de kop en een streep van de snavel via de ogen naar de nek zijn donkerbruin, terwijl de rest van de kop oranje tot roest kleurig is. De snavel is blauwachtig grijs en de ogen bruin. De bovenkant van deze soort is grijsachtig bruin, waarbij de romp en staart wat donkerder van kleur zijn. De borst en buik van de Filipijnse eend zijn ook grijsachtig bruin waarbij de borst veren vaak kaneelkleurige uiteinden hebben. De onderkant van de staart is donkerbruin. De poten zijn grijs. Beide geslachten hebben hetzelfde verenkleed.
Er zijn geen ondersoorten bekend van de Filipijnse eend.
De Filipijnse eend komt voor in zoetwater, zoals meren, moerassen, rijstvelden en rivieren op Bohol, Catanduanes, Guimaras, Lubang, Luzon, Marinduque, Masbate, Mindoro, Negros, Panay, de Polillo-eilanden, Samar, Sibuyan, Siquijor en Ticao.
De Filipijnse eend plant zich gedurende het hele jaar voort. Gewoonlijk leggen ze 8 tot 16 lichtgroene eieren per keer, die ongeveer 26 dagen worden bebroed. De eieren zijn vaalwit van kleur met een bruin tintje.

Gianna Beretta Molla (Magenta, 4 oktober 1922 – Magenta, 28 april 1962) was een Italiaanse pediater die in 2004 tot heilige werd verklaard.
Molla werd bekend omdat ze weigerde een abortus te laten uitvoeren toen ze haar vierde kind verwachtte, ondanks waarschuwingen dat de voortzetting van de zwangerschap gevaar voor haar eigen leven inhield. Het kind, Gianna Emanuela, werd op 21 april 1962 door middel van een keizersnede geboren, maar Gianna Molla stierf een week later. Ze werd begraven op het kerkhof van Mesero op vier kilometer van Magenta. 
Paus Johannes Paulus II verklaarde haar in het internationaal Jaar van de Familie op 24 april 1994 zalig en op 16 mei 2004 heilig. Haar feestdag wordt op 28 april gevierd, de dag waarop ze stierf.

De vlag van het Koninkrijk der Beide Siciliën werd gedomineerd door het wapen van dit historische land. Veruit de langste tijd dat dit land bestond, van 1738 tot 1848 en van 1849 tot 1860, bestond zijn vlag uit het wapen op een wit veld. In de periode 1848-1849, tijdens kortstondige revolutionaire uitbarstingen, werd het witte veld in een groen-rood kader geplaatst. In de periode 1860-1861 werd het wapen in de vlag van Italië geplaatst. Op 17 maart 1861 verdween het koninkrijk in de geschiedenisboeken (zie het artikel "Geschiedenis van Italië").

De 1990-maatregel is een bepaling in de Toeslagenwet (artikel 3), die door middel van een amendement bij de behandeling van het wetsvoorstel tot stand is gekomen. De bepaling stond al bij de inwerkingtreding op 1 januari 1987 in de wet, maar geldt, zoals in het artikel zelf is vermeld, sinds 1990. Daar ontleent de maatregel zijn naam aan.
Door dit amendement bestaat er geen recht op een toeslag volgens de Toeslagenwet als de uitkeringsgerechtigde een gezamenlijke huishouding voert met iemand die geboren is na 31 december 1971 (dus op of na 1 januari 1990 18 jaar is geworden), tenzij tot het huishouden een kind tot de leeftijd van 12 jaar behoort.
De maatregel heeft tot gevolg dat als een kostwinner met een laag inkomen werkloos of arbeidsongeschikt wordt, beiden, om niet onder het sociaal minimum te komen, een beroep moeten doen op de Wet werk en bijstand. Dit betekent dat (ook) de ander sollicitatieplicht heeft. Bovendien is er dan een vermogenstoets.
De bedoeling is om ieder individu te beschouwen als verantwoordelijk voor zijn eigen inkomensvoorziening, en dus ten opzichte van de traditionele situatie dat de man kostwinner is de arbeidsparticipatie van de vrouw te stimuleren, en op de uitkeringslasten te besparen. De situatie dat twee mensen een gezamenlijke huishouding voeren waarbij één kostwinner is en de ander niet werkt is, als er geen jonge kinderen zijn, slechts een mogelijke keuze als de twee vinden dat wat de kostwinner verdient voldoende is voor beiden samen (als de kostwinner voltijds werknemer is verdient hij inderdaad minstens het sociaal minimum voor beide samen). Het is geen recht dat blijft bestaan als de kostwinner niet meer (voldoende) kan werken. De overheid gebruikte de leus: "Een slimme meid is op haar toekomst voorbereid".

Oterdum was een dorp in de gemeente Delfzijl in de Nederlandse provincie Groningen. Het lag tussen Delfzijl en Termunten in de historische Oosterhoek. Het is in de jaren zeventig van de twintigste eeuw volledig afgebroken om plaats te maken voor een verbreding van de zeedijk van de Eemsmonding, die op deltahoogte moest worden gebracht. Ook zou het industriegebied Oosterhorn doorlopen tot hier, maar het terrein ligt nog braak.
De naam Oterdum is mogelijk te verklaren als 'otterheem'. In dit verband wordt wel gewezen op het toponiem "Otttarfliaton" ('ottervliet') dat rond het jaar 1000 in de goederenregisters van de Abdij van Werden voorkomt. Hier komen ook andere dierennamen voor, die wijzen op de nog onontgonnen en wilde status van het binnenland. De plaats wordt genoemd na Farmsum en voor "Wildonha" (Wilderhof?), "Diurardasrip" (Duurswold?) en Schildwolde. Of hiermee werkelijk Oterdum is bedoeld, is onzeker.
In de late middeleeuwen was Oterdum een plaats van enig belang. De stad Groningen, die de jurisdictie over het Oldambt voerde, stelde in 1450 een drost aan die zijn intrek nam in het Huis te Oterdum. Oterdum was, waarschijnlijk wegens de ligging aan de Eems, aan het einde van de vijftiende eeuw het strijdtoneel van de strijd van de Oost-Friese graaf Edzard I tegen de Saksen. Ondanks de aanleg van een schans delfde de Oost-Fries in 1514 uiteindelijk het onderspit. Dat betekende tevens het einde van zijn aspiraties in de Ommelanden.
Ook in de Tachtigjarige Oorlog werd er bij de schans gevochten. Spaanse troepen slaagden er echter niet in de schans in te nemen. Aan het einde van de Franse tijd was Oterdum van militair belang omdat er een batterij gevestigd was voor het beleg van Delfzijl (1813-1814).
Bij de volkstelling van 1960 had het dorp 102 inwoners. Inclusief het buitengebied Oterdumerwarven waren er in totaal 168 inwoners. Kort daarna begon de neergang als gevolg van dijkverhoging en industrialisatie. Voordat het lot van Oterdum werd bezegeld was het een levendig dorp. De ligging, vlak bij Delfzijl en aan de zeedijk van de Eemsmonding, maakte dat er veel scheepslui woonden. Daarnaast was het een agrarisch dorp. Toen de dijk verhoogd werd om deze op deltahoogte te brengen, moest het uit 1877 daterende kerkje verdwijnen. Het Nederlands Openluchtmuseum te Arnhem toonde belangstelling, maar de kerk werd toch gesloopt. Het kerkorgel verhuisde naar Heinenoord, de preekstoel naar de Marktpleinkerk in Winschoten. De grafstenen op het kerkhof werden zorgvuldig verwijderd en naderhand op de nieuwe dijk teruggeplaatst. Niet veel later moest het hele dorp er aan geloven om plaats te maken voor de industriële toekomst. Naar de toenmalige inzichten van rijksoverheid en provincie was er geen aanleiding naar alternatieven te zoeken. In 1975 had Oterdum geen inwoners meer. Ook de boerderijen in Oterdumerwarven werden afgebroken.
Op de plek waar het dorp lag werd in 1978 een bronzen monument geplaatst, dat werd vervaardigd door de Groninger kunstenaar Thees Rijkhold Meesters. Dit beeld werd in de nacht van 7 op 8 februari 2011 gestolen door bronsdieven. Op 31 mei 2013 werd een replica van plastic op de sokkel geplaatst.

Een Raadswerkgroep van de EU is een werkgroep welke is ingesteld op basis van artikel 19 lid 3 van het reglement van orde van de Raad van de Europese Unie. Deze werkgroepen hebben een beleidsvoorbereidende taak en mogen alleen worden ingesteld door of met goedkeuring van de Raad of door het Coreper. Het secretariaat generaal van de Raad geeft elk jaar een overzicht van de formeel ingestelde werkgroepen. Sinds 27 juni 2005 zijn dit er 166, die als volgt zijn verdeeld:

In een triploïde cel komen in de celkern van elk chromosoom drie exemplaren voor (geslachtschromosomen uitgezonderd). Dit wordt weergegeven met "3n = 3x". Elk gen zal dus ten minste driemaal voorkomen. Bij triploïde organismen kunnen problemen verwacht worden bij de meiose, waardoor deze steriel kunnen zijn.
Triploïde organismen kunnen ontstaan wanneer een diploïde en een tetraploïde organisme zich voortplanten. De geslachtscellen van tetraploïde organismen zijn namelijk diploïd, en die van diploïde organismen haploïd.
De meeste bananen zijn nakomelingen van "Musa acuminata" (haploide genoom wordt aangeduid met A) en "Musa balbi­siana" (het B-genoom) en hebben een genoom AAB of ABB. De "Cavendish" dessertbanaan, een autotriploïde met een genoom AAA. Triploïde planten zijn steriel en moeten vegetatief vermeerderd worden.

Martinus Raphaël (Maarten) Spanjer (Amsterdam, 24 oktober 1952) is een Nederlands acteur, die tevens bekend is als schrijver.
Spanjer is onder andere bekend geworden door zijn typetjes zoals "Drs. Vijfje", de "Voetbalombudsman" in Voetbal '80 en "Beun de Haas" in de sterreclame.
Grote bekendheid verwierf hij in het programma "Taxi". In dit programma knoopte Spanjer, vermomd als taxichauffeur, een praatje aan met de passagiers terwijl een verborgen camera draaide. Met het programma won Spanjer de Gouden Roos van Montreux.
Zijn bekendheid heeft er onder andere ook toe geleid dat hij samen met Rijk de Gooyer een serie reclamespotjes maakte voor KPN.
In 2006 speelde Spanjer rechercheur Martin Boks in de politieserie "Boks", die uitgezonden werd door Talpa.
Spanjer is ook schrijver. Zo publiceerde hij onder andere in het satirisch studentenweekblad "Propria Cures", waarin hij in een polemiek verzeild raakte met Harry de Winter. In 2016 kwam "Spanjer in stukken" uit, allemaal korte verhalen (anekdotes) gebundeld in één boek.
In 2011 verscheen Spanjer opnieuw als het typetje "Beun de Haas" in reclamespotjes van de BOVAG.

Aielli is een gemeente in de Italiaanse provincie L'Aquila, regio Abruzzen en telt 1517 inwoners (31-12-2004). De oppervlakte bedraagt 34,7 km², de bevolkingsdichtheid is 43 inwoners per km².
De gemeente is onderverdeeld in de volgende frazioni: Aielli Stazione.
Aielli telt ongeveer 685 huishoudens. Het aantal inwoners steeg in de periode 1991-2001 met 0,3%.
De gemeente ligt op ongeveer 1021 m boven zeeniveau. Aielli grenst aan de volgende gemeenten: Celano, Cerchio, Collarmele, Ovindoli, San Benedetto dei Marsi.

Een kakawin is een groot episch gedicht in het Javaans dat op allegorische wijze bepaalde historische gebeurtenissen beschrijft in termen van een bekend mythisch gegeven.
Kakawins werden gezongen bij een feest, zoals het ook nu nog gebruikelijk is om een wajangvoorstelling te laten geven of een bepaalde epische tekst te laten zingen bij een huwelijks- of besnijdingsfeest, dan wel een ander feest op een crisismoment in het leven van de enkeling of de gemeenschap.
Het specifieke karakter van kakawins als functionele poëzie vormt de reden waarom deze teksten bewaard zijn gebleven, terwijl veel andere poëzie verloren is gegaan.
Een kakawin werd gedicht voor een bepaalde gelegenheid, maar kon bij een volgende, soortgelijke gelegenheid, al of niet aangepast aan de nieuwe omstandigheden, opnieuw gebruikt worden. Daardoor zijn deze gedichten gedurende zes- tot negenhonderd jaar achtereen gekopieerd, ettelijke malen per eeuw.
Bij een eerste ontvangst bestond het publiek uit het hof en alle personen daaromheen die als gast genodigd waren. Dit waren meestal huwelijksfeesten. De tweede ontvangst zal in de meeste gevallen een feest van de adel hebben betroffen, en bij later gebruik verwordt de kakawin tot 'handboek' voor een wajangvoorstelling. Het kakawin is dan in handen van iedereen die de moeite wil nemen het over te schrijven voor eigen gebruik.
Het woord kakawin is het Javaanse equivalent voor de Sanskriet term "kawya": een poëtische compositie opgebouwd rond een coherente intrige. De normen geldend voor het grote ‘’mahakawya’’ of kunstdicht werden door de Indische theoreticus Dandin (zevende eeuw) in zijn "Kawyadarsa" als volgt geformuleerd: het is een epos van beperkte afmetingen, verdeeld in canto’s in aangenaam klinkende metra; het opent met een zegenbede of eerbetuiging; het onderwerp is in principe ontleend aan de legendarische overlevering, maar kan ook betrekking hebben op een actueel gebeuren; het heeft als tendens te tonen hoe men de vier doeleinden van menselijke activiteit, te weten plicht, profijt, plezier en verlossing, bereikt; de held is edel en bekwaam; het werk wordt opgeluisterd door beschrijvingen van steden, zeeën, bergen, de seizoenen, spelen, liefde en erotiek, dit alles naast en in combinatie met de ondernemingen, strijd en overwinningen van de held; het gedicht moet mooie stijlfiguren bevatten. Dit alles geldt onverminderd voor het Javaanse kakawin.
Naar Indisch voorbeeld berust het metrum van het kakawin op de kwantiteit van de lettergrepen. Er is een grote verscheidenheid van metra, die echter niet alle bekend zijn uit de Indische metriek. Volgens Zoetmulder worden er niet minder dan tweehonderdveertig verschillende metra gehanteerd in de Oudjavaanse kakawin-poëzie. De poëzie werd gezongen. Elk metrum had zijn eigen melodie. De meeste bestaan uit strofen van vier regels met hetzelfde versschema.

De Kroatische Boerenpartij (Kroatisch: "Hrvatska seljačka stranka", HSS) is een politieke partij in Kroatië. Tijdens de laatste verkiezingen in november 2003 kreeg de partij 7,2% van de stemmen; 10 van de 151 zetels (negen normale zetels en één minderheidszetel). De partij heeft ook een zusterpartij in Bosnië en Herzegovina.
Tijdens het Koninkrijk van Serven, Kroaten en Slovenen werd het de belangrijkste Kroatische partij en is ook vandaag nog een grote partij in Kroatië.
Toen Kroatië nog onder heerschappij van het koninkrijk Oostenrijk-Hongarije stond, wilde de HSS meer autonomie, rechten voor de boeren en landhervormingen. Het einde van de Eerste Wereldoorlog luidde ook het einde van de Oostenrijk-Hongaarse heerschappij in, de HSS werd erg populair onder de bevolking doordat zij een onafhankelijke Kroatische staat wilde, omdat het Koninkrijk van Serven, Kroaten en Slovenen volgens hen de facto onder leiding van Servië stond.
Hoe dan ook, het Koninkrijk kwam er en de HSS werd een oppositiepartij in het parlement. De partij was erg populair in eigen kringen maar dit was ook gelijk haar zwaktepunt; ze hadden een zware lading gelegd op de etnische kwestie.
Wat de HSS wilde, was een federale staat waarin Kroatië net zo veel rechten had als Servië. De HSS stond lijnrecht tegenover het centralisme en wilde uiteindelijk een onafhankelijke Kroatische staat. De HSS veranderde haar naam in de Kroatische Republikeinse Boerenpartij, maar in 1925 werden zij door de monarchistische autoriteiten gedwongen te naamsverandering weer terug te draaien omdat het woord “Republikein” duidde op een antimonarchistische houding.
De strategie van de HSS behelste een boycot van de parlementaire zittingen. Dit leidde echter tot nog meer macht voor de Servische politici en ook instabiliteit en haat jegens de HSS en haar aanhangers. In 1928 voelde de Servische ultra-nationalist Puniša Račić zich zo beledigd door een reactie van één van HSS haar vertegenwoordigers dat hij tijdens een parlementsbijeenkomst Radić neerschoot en andere vertegenwoordigers van de HSS aanviel. Kort daarna (1929) veranderde de naam van het land in het Koninkrijk Joegoslavië en werden alle politieke partijen (tijdelijk) verboden.
In 1931 kwamen er weer wat meer politieke vrijheden, de HHS, geleid door Vladko Maček zat wederom in de oppositie. De HSS kreeg in deze periode veel steun uit alle lagen van de Kroatische bevolking, Mačeks politieke en organisatorische vaardigheden trokken vele mensen van verschillende ideologieën aan.
HSS diende als de grootste oppositiepartij in het Koninkrijk Joegoslavië; zij verloor dan wel de verkiezingen in 1938, maar nog steeds was zij een sterke partij. Onder de Dragiša Cvetković- Maček overeenkomst werd in augustus 1939 de Banovina Kroatië opgezet, een provincie met een semi-autonome status onder leiding van de HSS.
In april 1941 vielen de Nazi’s binnen. Sommige leden verlieten de partij om zich aan te sluiten bij de Opstand-Beweging, de linksere groep sloot zich aan bij de Partizanen. De meerderheid van de HSS-aanhangers bleef echter passief terwijl om hen heen de Opstand-Beweging, de partizanen en de royalistische Četniks elkaar bestreden om het gebied in handen te krijgen.
Na de communistische overwinning kwam de Communistische Partij van Joegoslavië aan de macht, als enige partij; andere partijen werden verboden. Het zou nog 45 jaar voordat de HSS weer aan de politiek mee kon doen. Maček vertegenwoordigde in deze periode de HSS in ballingschap, tot aan zijn dood in 1964. Juraj Krnjević nam de leiding over totdat hij in 1988 zelf overleed, slechts een jaar voordat de HSS weer mee kon doen aan de Kroatische politiek.
Met de invoering van het meerpartijenstelsel in 1990 had de HSS weer een kans om haarzelf aan haar aanhangers te vertegenwoordigen in de Kroatische politiek, na de eerste verkiezingen in de Republiek Kroatië kreeg de partij enkele zetels in het Kroatische parlement. Tot aan de parlementsverkiezingen in 2000 bleven zij in de oppositie. In 2000 kreeg de partij enkele ministerposten, als dank aan hun medewerken aan de coalitie geleid door de Sociaaldemocratische Partij van Kroatië.
De HSS ziet zichzelf thans als een linkse Europese partij die streeft naar een pro-agrarisch beleid en meer overheidsbemoeienis in de markt. Op sociaal gebied is de HSS redelijk conservatief en vindt de christelijke moraliteit in het alledaagse leven erg belangrijk.

Theodorus Christiaan Wouter Oudemans (Amsterdam, 30 oktober 1951), is een Nederlandse filosoof. Hij was van 1991 tot 2006 buitengewoon hoogleraar Wijsbegeerte aan de Universiteit Leiden. Van 2006 tot 2014 was hij universitair hoofddocent. De Groene Amsterdammer noemde hem in 1997 ‘de buikspreker van Heidegger’ in Nederland. 
Oudemans is lid van het in het "Nederland's Patriciaat" opgenomen geslacht Oudemans. Hij is een zoon van mr. Aart Hendrik Willem Oudemans (1926-1991), secretaris raad van bestuur N.V. Vereenigde Glasfabrieken Leerdam, directielid Kluwer Uitgeverij te Deventer, voorzitter B.V. Landgoed Schovenhorst, en drs. Margareta van Delden (1927-1968), psychologe; hij is een achter-achterkleinzoon van Cornelis Antonie Jan Abraham Oudemans (1825-1906), een achterkleinzoon van Johannes Theodorus Oudemans (1862-1934) en een broer van Pieter Berend Oudemans (1960-2005).
Buiten Heidegger houdt Oudemans zich bezig met filosofen als Plato, Aristoteles, Descartes, Leibniz en Nietzsche en met darwinisten als Dennett en Dawkins. In zijn beschouwing van deze filosofen en wetenschappers staat de methode van het filosofische denken centraal. In zijn onderwijs en geschriften komen ook Sophocles, Heraclitus, Hölderlin en Jünger aan de orde.
Oudemans’ confrontatie van Heidegger en de wijsgerige traditie met het darwinisme is onder meer beschreven in zijn boek "Echte filosofie" (2007). In "In natura" (2012) gaat naast het darwinisme ook de thermodynamica meespelen in het denken van Oudemans. Centraal staat het probleem dat de natuur niet ondubbelzinnig beschreven kan worden omdat de sprekende mens "zelf" tot deze natuur behoort.
Oudemans' denken is doordrongen van het besef dat de filosofie in de loop van haar geschiedenis in een fundamentele crisis terecht is gekomen. De filosofie ontbeert namelijk een eigen methode. In plaats van zich op de eigen 'positie' te bezinnen, probeert zij in de vorm van academische quasi-wetenschap haar onzekere plaats veilig te stellen. Doordat zij zich de illusie van wetenschappelijkheid probeert aan te meten, verliest zij elke zeggenschap en verwordt zij ofwel tot filosofie-geschiedenis (zogenaamde historische filosofie) ofwel tot nietszeggendheid in de vorm van ratio-fetisjisme (systematische filosofie). Overigens zijn deze twee 'takken' niet duidelijk van elkaar te onderscheiden, zij leven van vaagheid. De huidige filosofie dient in werkelijkheid een ander doel: het verkrijgen van overheidssubsidie voor haar rol als 'culturele schaamlap'.
Dit besef en de voortdurende focus op de status van de filosofie en haar uitspraken is ingegeven door het werk van Martin Heidegger. Oudemans is volgens hemzelf geen heideggeriaan die zich laat opsluiten in heidegger-terminologie. In plaats daarvan neemt hij Heidegger zo serieus dat hij van hem afscheid moet nemen, zoals Heidegger zelf herhaaldelijk zichzelf moest verlaten. Denken (filosoferen) is geen positie innemen, maar je laten leiden door dat wat is. Dit noemt Oudemans 'empirisch worden': voortdurend jezelf in het vragen betrekken, waardoor je (hopelijk) wordt omgewend naar datgene waardoor je al op voorhand omgeven was. Hierover zegt hij in zijn boek "Echte filosofie", p. 149:
"[Heidegger langzaam verliezen] Dat zou zijn: zijn denken aan zichzelf overlaten zonder het weg te schoppen of te negeren, zodanig dat het mijn denken voortdurend blijft tekenen, terwijl het daar niet mee samenvalt."
Oudemans maakt onderscheid tussen ‘filosofologie’ en ‘echte filosofie’. ‘Filosofologie’ (een term ontleend aan Mulisch) is volgens hem het op een geschiedwetenschappelijke wijze vergelijken van filosofen waarbij de persoon die denkt dat hij filosofie bedrijft veronderstelt dat hij als middelpunt van een panopticum in staat is verschillende filosofen naast elkaar te leggen en te onderwerpen aan zijn maatstaven. In zijn beschouwing van de filosofische traditie wijst Oudemans er voortdurend op dat grote filosofen in hun denken geregeerd worden door woorden die sterker zijn dan zij zelf en die in hun teksten sporen hebben nagelaten – terwijl het nog altijd dezelfde woorden zijn die ons denken bewegen. Denkers als Plato en Descartes worden daarom door hem niet geïnterpreteerd als mensen met bepaalde opinies, maar gezien als concentratiepunten van betekenissen die niet van de mens afhankelijk zijn en voor het menselijk denken onverschillig.
Echte filosofie is volgens Oudemans ‘empirisch zijn’. ‘Empirisch zijn’ is ervaren hoe het is, niet in dienst van enige praktijk. Degene die nadenkt plaatst zich daarbij niet tegenover een object, maar is inbegrepen in datgene wat hij probeert te bedenken en te bespreken. Dit betekent dat de ‘echte filosoof’ niet spreekt "over" iets, maar spreekt "van" iets. Er wordt een kwartslag gemaakt van het uiten van proposities naar een spreken waarin de onbeschikbaarheid, onmenselijkheid en ondenkbaarheid van de woorden die onze epoche tekenen, kunnen blijken.
De vraag naar de methode van het filosofisch denken in de tijd van techniek en informatisering staat centraal in alle werken van Oudemans. Hij vraagt: Is het in de door techniek en replicatie (verwijzend naar het darwinisme) getekende wereld mogelijk om na te denken over de plaats van de mens in die wereld? Is ieder nadenken onderdeel van een mechanische replicatie die uit is op overleving, of is er een mogelijkheid terzijde te gaan en stil te staan bij die replicatie zelf – zonder daar buiten te treden? Oudemans’ denken begint met de ervaring van een reductie, die niet zonder meer een vernietiging of verlies is, maar veeleer een afscheid waarin iets duidelijk kan worden omtrent onszelf.
Sinds de Nieuwe Tijd zijn mathematisering en mechanisering overheersend geworden. Oudemans spreekt van een "eerste" en een "tweede mechanische revolutie". 
De eerste mechanische revolutie wordt gemarkeerd door de namen Galilei en Descartes. De natuur en de mens verschijnen beide als machinerie. In hun verschijningswijze zijn de wereld en de mensen die haar bewonen eenvormig. Deze eenvormigheid is niet het gevolg van een ontdekking van Galilei maar is een tekening: de eenvormigheid tekent de wijze waarop subject en object zich tot elkaar verhouden, de manier waarop de natuur voor het "ego cogito" toegankelijk is, en gekend kan worden.
In de tweede mechanische revolutie wordt met de opkomst van het darwinisme ook het leven opgenomen in de mechanica. In de eerste mechanische revolutie bleef het menselijk denken een niet-mechanische, geestelijke instantie in een onduidelijke verhouding tot de mechanische natuur. Maar de tweede mathematisch-mechanische revolutie omvat de levende natuur én het menselijke en niet-menselijke leven én het denken.
De grote reductie lijkt zoiets te zijn als de verwetenschappelijking van de wereld, de mechanisering van het wereldbeeld, de heerschappij van de replicatie en de economie, maar: zij is allereerst de omwending van de manier waarop de dingen en degenen die ze behandelen elkaar tegemoet treden. Oudemans’ bespreking van de grote reductie is geen situatiebeschrijving, historische analyse of cultuurkritiek. De reductie is geen verlies van iets, geen afscheid van een ding of persoon maar een omslag van een betekenishorizon en van de woorden die deze uitmaken. 
Over welke woorden gaat het? Bijvoorbeeld om fundamentele filosofische en historische woorden: technè, fundament, grond, "ratio", "logos", "idea" maar ook: staat, offer, wereld, God. Het wegvallen van de betekeniswereld van de metafysica laat zien dat woorden geen instrumenten zijn in mensenhanden. Of woorden spreken of niet daar gaan mensen niet over. 
Dat je binnen je universele eenvormigheid omgeven bent door een taal die jouw bezit niet is, is volgens Oudemans de aanwijzing naar ‘echte’ filosofie.

Diospyros sandwicensis (Hawaïaans: lama) is een plant uit de familie "Ebenaceae"
De plant is endemisch op Hawaï. Het is een 2-10 m hoge boom met een donkergrijze tot zwarte, gegroefde schors, die vaak met korstmos is bedekt. De afwisselend geplaatste, doffe donkergroene, aan de bovenkant behaarde, leerachtige bladeren zijn 3-9 x 1,5-4 cm groot. Jonge bladeren zijn helderroze of scharlakenrood gekleurd. De plant bloeit met onopvallende bloemen, die solitair in de bladoksels staan.
De ovale, 2 cm lange vruchten rijpen van groen naar geel, oranje of rood en zijn eetbaar. Het oranje vruchtvlees is vlezig. Elke vrucht bevat één tot drie bruine zaden.
De plant is heilig voor de oorspronkelijke bewoners van Hawaï. Zij gebruiken het hout van de boom om tempels en gewijde hekken te bouwen.
De boom komt vooral voor in droge tot middelmatig vochtige wouden, maar komt soms ook in natte wouden voor. De boom kan tot 1220 m hoogte worden aangetroffen. Hij komt op bijna alle grote eilanden voor, behalve op Kaho'olawe en Ni'ihau.

Tiger Electronics is een Amerikaanse fabrikant van elektronisch speelgoed en maakt deel uit van speelgoedfabrikant Hasbro. "Tiger Electronics" is met name bekend van de Furby en Giga Pets.
De onderneming werd in 1978 opgericht door Randy Rissman en Roger Shiffman. Het begon met het produceren van laag-technologische producten zoals fonografen, maar begon kort daarna met het ontwikkelen van handzame elektronische spellen en educatief speelgoed. Zij bereikten succes met vele eenvoudige elektronische spellen als "Bowling", "Dragon" en "Space Invaders" en concurreerde hiermee met Nintendo's Game & Watch-lijn. Een vroeg jaren 90 succes was de draagbare cassette/microfoon combinatie "Talkboy" waarmee met een variabele snelheid kon worden opgenomen en afgespeeld.
Zij hebben twee op-spelcartriges-gebaseerde-computerspelsystemen ontwikkeld. De eerste en technologisch minst verfijnde was de "R-Zone". Het gebruikte rode lcd-cartridges die via backlight op een weerspiegelend scherm werden geprojecteerd dat één van de ogen van de speler afdekte. Alle "R-Zone" spellen waren adaptaties van bestaande "Tiger Electronics" elektronische lcd-spellen. De tweede was het "Game.com" handzame spelcomputersysteem dat met Nintendo's Game Boy de concurrentie moest aangaan en beschikte over enkele vernieuwende eigenschappen zoals een touchscreen en beperkte internettoegang. Toch werd het uiteindelijk een mislukking met slechts 20 ontwikkelde spellen.
"Tiger Electronics" maakt sinds 1998 deel uit van het "Hasbro-concern". Hasbro, voordien enigszins schuw voor high-tech elektronisch speelgoed, was zeer geïnteresseerd in de ontwikkeling van de snoezige "Furby". Met de ondersteuning van Hasbro wist "Tiger Electronics" het ontwikkelingsproces aanzienlijk te versnellen en de "Furby" uiteindelijk voor de kerstperiode van 1998 op de planken van de detailhandel te krijgen. Het werd een instant-succes. Het werd "het" speelgoed van de seizoenen 1998 en 1999.
Ze creëerden ook de "Giga Pets"-lijn van virtuele elektronische "huisdieren" om met het populaire Japanse Tamagotchi te concurreren. Het bedrijf is sindsdien één van de meest prominente producenten van elektronisch speelgoed geworden en verkozen om onder een grote verscheidenheid aan licenties speelgoed te produceren waaronder Star Wars, Barney, Arthur, Winnie the Pooh, Franklin the Turtle, Neopets, Rad van Fortuin en vele andere.
In 2000 verwierf "Tiger Electronics" een licentie om een verscheidenheid aan elektronische producten te voorzien van de Yahoo-merknaam, waaronder digitale camera's, webcams, en een "Hits Downloader" die het mogelijk maakte muziek van het Internet (mp3s enz.) toegankelijk te maken voor "Tigers"'s "Hit Clips"-spelers.
De doorontwikkeling van Furby-achtige technologie heeft in 2003 geleid tot de lancering van de "FurReal"-lijn.

Weiwerd (Gronings: "Waaiwerd") is een grotendeels afgebroken radiair wierdedorp in de streek Oosterhoek in de gemeente Delfzijl in de Nederlandse provincie Groningen.
Net als Heveskes en Oterdum moest het dorp plaatsmaken voor de grote industriële uitbreiding van Delfzijl, maar omdat de verwachtingen nooit werden gehaald is het dorp slechts deels gesloopt. Het contrast met het ernaast gelegen industriegebied is groot. Volgens de laatste plannen moet het een gebied voor startende ondernemingen worden. Het dorp heeft de bestemming bedrijventerrein, maar er wonen nog altijd mensen.
Weiwerd ligt bij het industriegebied Oosterhorn ten zuiden van het Chemiepark Delfzijl, waarvan het wordt gescheiden door het Oosterhornkanaal (westen) en de Oosterhornhaven (noordwesten en noordoosten). Ten oosten van het dorp ligt het terrein van Dow Chemical (vroeger Upjohn), ten zuidoosten een waterzuiveringsinstallatie en ten zuidwesten het gehucht Geefsweer. De N362 loopt ten zuidwesten van het dorp, over het tracé van de oude spoorlijn Zuidbroek - Delfzijl van de NOLS.
Ten westen van Weiwerd lag vroeger een haventje aan het Weiwerdermaar, dat uitkwam bij Farmsum in het Afwateringskanaal van Duurswold. Aan zuidzijde liep en loopt het Weiwerdermaar door in de richting van Ideweer. Het noordelijk deel werd echter vergraven voor de nieuwe haven van Delfzijl.
De wierde is ouder dan het dorp en werd reeds bewoond rond het begin van de jaartelling. De wierde ligt op een oude kwelderrug en vormt onderdeel van de wierdenreeks Farmsum - Weiwerd - Geefsweer - Amsweer - Heveskes - Termunten - Woldendorp. Het is tegenwoordig een archeologisch monument. Het dorp is in de vroege middeleeuwen ontstaan op en rond een wierde, gelegen ten zuiden van Farmsum. In de 11e eeuw werd het voor het eerst genoemd als Wahcvurd of Wagvurd. 'Wag' staat voor "golf" of "water" en 'werd' betekent wierde, duidend op de plek van het dorp aan het water; op een vloedheuvel. Wag veranderde later in 'wei'; in 1306 is sprake van Weywert of Wiewerd. Waarschijnlijk verrees in de middeleeuwen een kerk (van kloostermoppen) met stompe toren op de wierde, die omgeven was door een gracht. In 1877 werd de oude kerk vervangen. Het puin werd waarschijnlijk gebruikt ter verharding van de Kloosterlaan bij Heveskesklooster. Er kwam een nieuw kerkje, dat van buiten wit werd gepleisterd. In 1878 werd hierin een orgel van Roelf Meijer geplaatst. De gracht werd in de 20e eeuw gedempt. In 1868 werd ook een openbare school gesticht in Weiwerd.
Ten westen van de wierde stond waarschijnlijk vanaf de 14e eeuw het steenhuis van ene Ebbe Ackinga. Dit werd echter aan het begin van de 15e eeuw verwoest tijdens een oorlog (evenals een nieuw huis dat hij daarop liet bouwen bij Woltersum). Van het oude steenhuis resteren nog delen van de gracht.
Het dorp werd verschillende malen geteisterd door natuurrampen en dierziekten. Tussen 1640 en 1680, in 1710 en tussen 1715 en 1717 kwamen vele dieren om door de veepest. In 1686 verdronken ruim 500 jonge dieren, 20 paarden en veel schapen bij de Sint-Maartensvloed. De laatste veepest van 1715 tot 1717 ging gepaard met de een overstroming in 1715 en de Kerstvloed (1717), zodat ruim duizend stuks vee omkwamen tussen Weiwerd, Heveskes en het Klooster Oosterwierum. Een gevolg hiervan was dat veel boeren overgingen op akkerbouw.
Aan het einde van de Franse tijd was Weiwerd van militair belang omdat er een batterij gevestigd was voor het beleg van Delfzijl. In december 1813 werd een aanval op de batterij afgeslagen door de Pruisen, maar in februari werd de batterij toch verwoest door de Fransen, die het dorp vervolgens op 14 februari in brand staken en plunderden.
Tussen 1910 en 1942 had het dorp aan de zuidzijde een spoorwegstation voor de spoorlijn Zuidbroek - Delfzijl (tot 1934) en de Woldjerspoorlijn Groningen - Weiwerd - Delfzijl (vanaf 1929). Na de sluiting zijn de rails weggebroken. In de nacht van 19 op 20 juni 1942 liet een geallieerde bommenwerper per abuis een bom midden in het dorp vallen, waarbij zeven mensen om het leven kwamen en zeven huizen aan de zuidzijde van de wierde werden verwoest. Tijdens de nadagen van de Tweede Wereldoorlog werd er fel gevochten bij het dorp bij de bevrijding van Delfzijl. Daarbij werd ook het station Weiwerd opgeblazen. Gedurende tien dagen vochten Duitsers tegen Canadezen en tegen Duitsers die wilden deserteren. Het dorp werd daardoor zwaar beschadigd. Ook de zuidmuur van de kerk werd zwaar getroffen. In 1947 werd de kerk gerestaureerd.
Het begin van het einde van het dorp begon na de Tweede Wereldoorlog. Door het verdwijnen van de spoorlijn en de schaalvergroting verdwenen veel winkels en bedrijven en nam het inwoneraantal af. Na de oorlog waren er bijvoorbeeld nog twee bakkers, maar in 1968 was dit teruggelopen tot 2 winkels en twee cafés (waaronder 'De Nieuwe Brug'). Het bleef echter nog wel het grootste van de drie dorpen van De Oosterhoek. In 1961 toen het besluit viel om Heveskes en Oterdum te slopen voor de uitbreiding van de haven van Delfzijl (en dijkverzwaring in het geval van Oterdum), bleef het dorp nog buiten schot. Er werd alleen besloten om de haven van Weiwerd door te trekken naar het deels te verdwijnen Heveskes, waarvoor ook de ijsbaan van het dorp moest verdwijnen. De dorpelingen kregen van de gemeenteraad van Delfzijl de toezegging dat hun dorp gespaard zou blijven, een toezegging die in 1964 ook door het Havenschap Delfzijl (50% rijk, 30% provincie, 20% gemeente Delfzijl, nu Groningen Seaports) werd gedaan. De industriegebieden zouden niet verder reiken dan de rand van het dorp. Een jaar later werd een terrein ten oosten van Weiwerd ook aangemerkt met de bestemming industrie. In 1968 werd een aantal woningen in Weiwerd aangekocht voor het haventerrein. De bevolking werd wantrouwig over gedane beloften door Delfzijl. De toekomst voor het dorp was niet rooskleurig met het verdwijnen van de voorzieningen en met een industrieterrein in de achtertuin zouden mensen er minder snel willen wonen. De woningprijzen daalden daardoor ook. De gemeente beloofde dat jaar om jonge gezinnen te stimuleren om er te gaan wonen. Toch werd in 1969 nog een vestiging van Delfzijls Spaarbank geopend in het dorp. De bouw van woningwetwoningen was in 1967 nog uitgesteld met een beroep op het nog vast te stellen bestemmingsplan Weiwerd. Toen dit in in 1968 echter werd vastgesteld en in 1969 in werking trad, bleven nieuwe woningen echter uit: Van de geplande 65 woningen van het uitbreidingsplan werd er slechts een gebouwd. Jonge gezinnen wilden volgens de gemeente niet onder de rook van de industrie wonen. Althans: uit vraag naar animo onder de werknemers van industriebedrijven Akzo en Aldel zou dit zijn gebleken. In een latere hoorzitting weerspraken sommige Weiwerders dit; er zou best animo geweest zijn. De gemeente zou volgens hen volgens een bepaalde tactiek hebben gespeeld. Wat ook de werkelijkheid was, toen mocht het echter niet meer baten. Ondertussen breidde de industrie van Delfzijl zich wel steeds verder uit in de richting van Weiwerd.
In 1971 keerde het tij toen de 'commissie van advies en bijstand voor de stadsontwikkeling' van de gemeenteraad van Delfzijl de positie van Weiwerd ter discussie stelde. Zij stelde dat Weiwerd niet meer te handhaven zou zijn wanneer zij door ongezonde industrie zou worden omsingeld. De bouw van nieuwe woningwetwoningen zou daarom niet meer nodig zijn, daar het dorp op termijn toch leeg zou lopen. Een voorstel om een bufferzone tussen dorp en industrie aan te leggen werd als onrendabel afgewezen. Een onder de Weiwerders gehouden enquête waaruit bleek dat de meeste inwoners wilden blijven werd als gekleurd en niet-objectief aan de kant geschoven door de commissie. Tegelijkertijd begonnen ook het Havenschap Delfzijl en de burgemeester en wethouders van Delfzijl na te denken over de sloop van het dorp. Toen het Amerikaanse chemische bedrijf Upjohn (sinds 1985 Dow Delfzijl) zich dat jaar ten oosten van Weiwerd wilde vestigen kwamen de Weiwerders in opstand. Door de komst van dit bedrijf zou het dorp klem komen te zitten tussen de industrie en het bedrijf zou veel van de schadelijke stof fosgeen uitstoten. De Waddenvereniging adviseerde dat er voor alle inwoners van het dorp gasmaskers zouden komen wanneer Upjohn zich naast het dorp zou vestigen. Na Kamervragen werd het bedrijf de plek toch toegewezen onder voorwaarde dat er geen gevaar voor de volksgezondheid mocht zijn.
Aan het einde van 1971 bezegelde de Delfzijlse wethouder Jan Beijert het lot van het dorp: Een afstervingsproces voor het dorp werd door hem misdadig geacht en in overleg met het Havenschap Delfzijl was daarom besloten dat het dorp moest worden opgekocht. Een planologische noodzaak voor de sloop was er niet daar er geen plannen waren met de wierde vanwege de archeologische bescherming; het ging volgens Beijert enkel om de daling van de huizenprijzen waarover werd geklaagd door inwoners en waar de gemeente iets aan wilde doen. Daarnaast noemde de Delfzijlse VVD-burgemeester Van Bruggen die tevens lid was van het dagelijks bestuur van het havenschap de veranderde milieuwetgeving, waardoor huizen tegenwoordig niet meer "tot de poorten van de fabrieken" werden gebouwd. Bij de vaststelling van de grenzen van het industriegebied in de jaren 1960 was dit besef andersom nog niet doorgedrongen. Omdat Weiwerd volgens hem geen levensvatbaarheid had getoond zou daarom het dorp Weiwerd het beste in het beheersgebied van het industriegebied kunnen worden opgenomen. Hij beschouwde het dan ook als een fout dat Weiwerd niet eerder samen met Oterdum en Heveskes was aangewezen voor de sloop. Het was extra cru voor de 10 gezinnen uit Oterdum en 7 gezinnen uit Heveskes die vanaf 1955 juist verhuisd waren naar Weiwerd. De koopsom werd bepaald op 5 miljoen gulden voor de 91 percelen grond en 37 hectare die het dorp omvatte. De huizen zouden voor de volle prijs moeten worden opgekocht, ver boven de eigenlijke waarde. De 386 bewoners zouden moeten verhuizen of zoals Beijert hen voorhield: "Wat willen jullie: vreten met een beetje stank of werkloosheid". De verdwijning van het dorp werd voorzichtig geraamd op 5 tot 10 jaar. In 1972 ging de gemeenteraad van Delfzijl akkoord en was het lot van het dorp bezegeld.
Veel jongere inwoners vonden dat er toch niks meer te redden viel en vertrokken al snel. In 1974 was reeds meer dan de helft van de huizen opgekocht door het havenschap en bestond bijna de helft van de bevolking reeds uit 65-plussers. Zij wilden vaak niet weg omdat ze niet weer zoiets weer zouden krijgen. Weiwerd was een hechte gemeenschap en waar kreeg je zoiets weer voor hetzelfde geld? De leegloop zette echter toch door. De laatste kruidenierszaak van Weiwerd (kruidenier Rijsbergen) sloot in 1975 evenals het laatste café. in 1976 lekte een voorstel uit van Upjohn aan Gedeputeerde Staten van Groningen om alsnog fosfeen te gaan produceren. De regering verklaarde dat dit alleen kon als bij ongelukken dan slechts zoveel fosfeen zou mogen worden uitgestoten als onschadelijk voor de gezondheid. De plannen gingen uiteindelijk niet door.
In 1976 sloot de dorpsschool, de openbare lagere school 'Oosterhoek', die toen nog 8 leerlingen telde. In 1970 waren dat er nog 46 geweest. In 1977 werd de (nieuwe) begraafplaats van Weiwerd gesloten voor nieuwe teraardebestellingen. Tegen vergoeding konden de inwoners hun graven laten verplaatsen, wat meer dan driekwart van de bevolking uiteindelijk ook deed. Het (oude) kerkhof rond de oude kerk bleef wel bestaan, maar veel graven raakten beschadigd door de trillingen die werden veroorzaakt door zware vrachtwagens die over de weg erlangs reden. Nog 40% van het dorp stond dat jaar nog overeind. De overige bewoners namen de voortdurende stank van de chemische fabrieken en regelmatige ongelukken met de uitstoot van gassen (zoals chloor en ammoniak in 1981 en 1982) voor lief.
In 1982 sloot het voetbalveld bij Weiwerd en de lokale voetbalclub v.v. Oosterhoek vertrok noodgedwongen naar de Delfzijlse wijk Tuikwerd. In 1983 werd een chemische stortplaats van Aldel bij Weiwerd geplaatst. In 1984 woonden nog ongeveer 80 mensen in het dorp. Dat jaar werd ook de kerk afgebroken, waarbij het interieur over de hele provincie verspreid raakte: Het orgel kreeg net als de klok een nieuwe plek in de kerk van Farmsum en de 19e-eeuwse preekstoel verdween naar de kerk van Kropswolde. In 1996 was het aantal huizen teruggelopen tot 12.
Ondertussen staakte de groei van de industrie in de jaren 1980. Het Havenschap Delfzijl raakte in de rode cijfers en vele hectares industrieterrein in de Oosterhoek bleven ongebruikt. In 1991 verscheen een boek over de teloorgang van de Heveskes, Oterdum en Weiwerd. In 1995 werd de stichting Stichting Behoud Weiwerd opgericht. Steeds sterker werd de stem van de bewoners dat de restanten van het dorp behouden moesten blijven. Het havenschap verklaarde echter nog in 1996 dat de laatste bewoners over 10 jaar verdwenen moesten zijn en dat de bewoning van Weiwerd 'onmogelijk' zou zijn. De gemeente deelde deze mening omdat de wet geluidshinder en milieuregelgeving de woonfunctie van Weiwerd zouden verbieden. De stichting vond ondertussen een partner in de Rijksdienst voor Oudheidkundig Bodemonderzoek, die het havenschap eind jaren 1990 verbood om nog langer funderingen van kelders en slooppanden te verwijderen. Ondertussen werden de oude klinkerpaden op de wierde weer zichtbaar gemaakt door de stichting en werd de oude radiaire structuur weer zichtbaar gemaakt. In 1997 werd er ook een toeristisch ANWB-informatiebord (kosten: 2500 gulden) geplaatst als teken dat er cultuurhistorische potentie in het dorp zat. De tijd schreed voort en in 2001 werd tussen de stichting, het havenschap (inmiddels Groningen Seaports geheten) en de gemeente Delfzijl overeengekomen om de bebouwing van Weiwerd zo veel mogelijk te handhaven. Toen in 2002 weer een sloopvergunning door de gemeente werd afgegeven aan het havenschap voor een leeggekomen pand was de stichting dan ook niet blij. Het tij leek echter te keren. In 2004 werd de poging om de voormalige kosterij te slopen geblokkeerd door een kunstenaarscollectief, waarop het havenschap inbond. De gemeente Delfzijl besloot daarop dat de kosterij, de oude school en het voormalige verenigingsgebouw niet mochten worden gesloopt. Besloten werd om de gronden van het havenschap te kopen en het havenschap in ruil daarvoor gronden aan te bieden ten zuidoosten van Weiwerd. Verder werd besloten om het oude kerkhof en de oude paden te restaureren en alleen kleinschalige bedrijvigheid op de wierde toe te staan. In 2005 werd het bestemmingsplan goedgekeurd en daarmee leek de toekomst van het restant van Weiwerd veiliggesteld.
In 2007 kwam het havenschap met nieuwe plannen, die overigens al 30 jaar in de kast lagen. Weiwerd moest een 'braindorp' worden, omgevormd tot een bedrijvendorp voor startende ondernemers uit de chemische en metallurgische sector. De bedrijfsgebouwen zouden op de oude fundamenten van de gesloopte gebouwen moeten komen, in de oude stijl van de woningen. De fundamenten waren blijven liggen in verband met de archeologische ondergrond van de wierde. Weiwerd moest een grote opknapbeurt krijgen want, zo vond directeur Harm Post: "Het is nu niet bepaald een plek die er mooi uitziet. Als ik een ritje met klanten maak, rijd ik er het liefst met een grote boog omheen. Dat moet toch anders kunnen". Hetzelfde jaar verklaarde Groningen Seaports dat het vervallen verenigingsgebouw alsnog moest verdwijnen, evenals de oude dichtgespijkerde en vervallen school. Het verenigingsgebouw verdween nog hetzelfde jaar. Voor de school, die van 1990 tot 2005 in gebruik was bij de stichting Emmaüs, werd een sloopvergunning verleend. Dit werd niet doorgezet en de school staat nu op de nominatie om te worden hersteld, evenals de overige negen resterende gebouwen. Het kerkhof werd hetzelfde jaar hersteld door Landschapsbeheer Groningen, deels met inzet van scholieren. Ook verklaarde Groningen Seaports de wierde voor 2 miljoen euro te willen herstellen, oude watergangen te hergraven en struiken te planten. In november van dat jaar werd een plan gelanceerd om de leegstaande kerk van Heveskes te verplaatsen naar Weiwerd. Daarmee ging de Stichting Oude Groninger Kerken echter niet akkoord ging. Het was de bedoeling dat het bedrijvendorp tussen 2009 en 2013 zou worden gebouwd. In 2009 werd inderdaad begonnen met de werkzaamheden aan de toekomstige 'brainwierde'. Uiteindelijk werd in 2010 gestart met de werkzaamheden, te beginnen met het verbeteren van de weg door Weiwerd. Het Waddenfonds stelde in december 2010 bijna een miljoen beschikbaar voor de verbetering van de landschappelijke waarden van de wierde, waaronder ook het herstel van een oude dobbe. In januari werden alle huurders van de resterende gebouwen gesommeerd te vertrekken en moesten alle hekken zijn weggehaald om een begin met het herstel te kunnen maken.
Een van de wegen die naar beneden leiden vanaf de wierde heet Thies Jan Jansenstraat. Thies Jan Jansen was een verzetsstrijder tijdens de Tweede Wereldoorlog. Hij hielp joodse onderduikers en bracht illegale kranten en materiaal voor de Delfzijlse verzetsgroep Zwaantje (zie Allard Oosterhuis) rond. Op 9 december 1943 werd hij gearresteerd en vastgezet in de gevangenis van Scheveningen (Oranjehotel). Op 15 januari 1944 werd hij samen met Henk Hos ter dood veroordeeld en op 11 mei 1944 doodgeschoten op de Waalsdorpervlakte. Op 12 juli 1946 werd hij herbegraven op de Eerebegraafplaats Bloemendaal. De oude naam van de Thies Jan Jansenstraat is Stationstraat. Hier liep dan ook het Woldjerspoor langs. In 2007 dreigde de straat te verdwijnen omdat de weg eigenlijk geen functie meer had voor het afgebroken dorp. Door het nieuwe plan voor de 'brainwierde' bleef de straat echter behouden.

Abbateggio is een gemeente in de Italiaanse provincie Pescara, regio Abruzzen en telt 447 inwoners (31-12-2004). De oppervlakte bedraagt 15,7 km, de bevolkingsdichtheid is 28 inwoners per km.
De gemeente is onderverdeeld in de volgende frazioni: Catalano, Di Mezzo, Cusano, San Martino.
Abbateggio telt ongeveer 182 huishoudens. Het aantal inwoners steeg in de periode 1991-2001 met 4,2%.
De gemeente ligt op ongeveer 450 m boven zeeniveau. Abbateggio grenst aan de volgende gemeenten: Caramanico Terme, Lettomanoppello, Roccamorice, San Valentino in Abruzzo Citeriore, Scafa.

Acciano is een gemeente in de Italiaanse provincie L'Aquila, regio Abruzzen en telt 398 inwoners (31-12-2004). De oppervlakte bedraagt 32,3 km, de bevolkingsdichtheid is 13 inwoners per km.
De gemeente is onderverdeeld in de volgende frazioni: Beffi, Roccapreturo, Succiano, San Lorenzo.
Acciano telt ongeveer 215 huishoudens. Het aantal inwoners daalde in de periode 1991-2001 met 25,5%.
De gemeente ligt op ongeveer 600 m boven zeeniveau. Acciano grenst aan de volgende gemeenten: Caporciano, Molina Aterno, Navelli, San Benedetto in Perillis, Secinaro, Tione degli Abruzzi.

Alanno is een gemeente in de Italiaanse provincie Pescara, regio Abruzzen en telt 3709 inwoners (31-12-2004). De oppervlakte bedraagt 32,5 km², de bevolkingsdichtheid is 117 inwoners per km².
Alanno telt ongeveer 1316 huishoudens. Het aantal inwoners daalde in de periode 1991-2001 met 0,1%.
De gemeente ligt op ongeveer 307 m boven zeeniveau. Alanno grenst aan de volgende gemeenten: Cugnoli, Manoppello, Nocciano, Pietranico, Rosciano, Scafa, Torre de' Passeri, Turrivalignani.

Alba Adriatica is een gemeente in de Italiaanse provincie Teramo, regio Abruzzen en telt 11.104 inwoners (31-12-2004). De oppervlakte bedraagt 9,5 km, de bevolkingsdichtheid is 1153 inwoners per km.
De gemeente is onderverdeeld in de volgende frazioni: Basciani, Villa Fiore.
Alba Adriatica telt ongeveer 4521 huishoudens. Het aantal inwoners steeg in de periode 1991-2001 met 10,9%.
De gemeente ligt op ongeveer 5 m boven zeeniveau. Alba Adriatica grenst aan de volgende gemeenten: Colonnella, Corropoli, Martinsicuro, Tortoreto.

Alfedena is een gemeente in de Italiaanse provincie L'Aquila, regio Abruzzen en telt 768 inwoners (31-12-2004). De oppervlakte bedraagt 40,2 km², de bevolkingsdichtheid is 18 inwoners per km².
Alfedena telt ongeveer 396 huishoudens. Het aantal inwoners daalde in de periode 1991-2001 met 3,4%.
De gemeente ligt op ongeveer 914 m boven zeeniveau. Alfedena grenst aan de volgende gemeenten: Barrea, Montenero Val Cocchiara (IS), Picinisco (FR), Pizzone (IS), Scontrone.

Altino is een gemeente in de Italiaanse provincie Chieti, regio Abruzzen en telt 2633 inwoners (31-12-2004). De oppervlakte bedraagt 15 km², de bevolkingsdichtheid is 169 inwoners per km².

Ancarano is een gemeente in de Italiaanse provincie Teramo, regio Abruzzen en telt 1854 inwoners (31-12-2004). De oppervlakte bedraagt 14,4 km², de bevolkingsdichtheid is 126 inwoners per km².
Ancarano telt ongeveer 650 huishoudens. Het aantal inwoners steeg in de periode 1991-2001 met 1,2%.

Anversa degli Abruzzi is een gemeente in de Italiaanse provincie L'Aquila, regio Abruzzen en telt 413 inwoners (31-12-2004). De oppervlakte bedraagt 31,7 km², de bevolkingsdichtheid is 14 inwoners per km².
Anversa degli Abruzzi telt ongeveer 214 huishoudens. Het aantal inwoners daalde in de periode 1991-2001 met 1,8%.

El Médano betekent "Het Duin". Het is van oorsprong een vissersplaats aan de zuidoostkust van het vulkanisch eiland Tenerife, dat deel uitmaakt van de Canarische Eilanden (Spanje) (1200 km verwijderd van de Spaanse zuidkust), gelegen in de Atlantische Oceaan, 200 km ten westen van de kust, ter hoogte van de zuidgrens van Marokko (Afrika).
Deze plaats staat voornamelijk bekend om de, volgens kenners prima omstandigheden om de windsurfsport te beoefenen en waar jaarlijks een onderdeel van de wereldkampioenschappen windsurfen worden gehouden door de professionals op dit gebied. Als redenen hiervoor worden de goede windomstandigheden en een groot, breed strand met daarachter duinvegetatie op gegeven.
De plaats zelf is een Spaanse badplaats in ontwikkeling, met veel nieuwe appartementencomplexen in Spaanse stijl, met een plein dat uitloopt tot aan zee, typisch Spaanse steegjes en straatjes, een boulevard met tal van kleine barretjes, gelegen aan de baai van El Médano. De plaats heeft 2 baaien om zich heen liggen, aan de noord- en zuidkant, de noordbaai is erg rustiek en is nog in aanbouw. El Médano is goed te bereiken via een aantal uitvalswegen, o.a. via de snelweg van zuidwest- naar noordoost Tenerife en de plaats ligt op een boogscheut van het Reina Sofia-vliegveld.
De plaats heeft het rustieke van een dorp en straalt dat ook uit, er is hier geen massatoerisme te bekennen.

Shizuka Arakawa (荒川 静香, "Arakawa Shizuka"; Sendai, 29 december 1981) is een Japans kunstrijdster op de schaats. Kenmerkend voor haar repertoire zijn haar bijzonder vaardige uitvoeringen van de Biellmann-pirouette, maar vooral de Ina Bauer.
Zij werd olympisch kampioene tijdens de Winterspelen van 2006 in Turijn. Zij is de eerste Japanse goudenmedaillewinnares ooit op de Olympische Spelen bij het kunstrijden. In 2004 was ze al een keer wereldkampioen geworden.



Een klapsleutel is (vaak) een autosleutel. Kenmerkend voor een klapsleutel is dat de daadwerkelijke sleutel uit een plastic huls 'klapt'. Voordeel hiervan is dat de sleutel ingeklapt een betere vorm heeft, niet scherp meer is en beter draagbaar. Om de sleutel in het contact van de auto te steken, dient de sleutel uit te worden geklapt. Vaak heeft een auto met een klapsleutel ook centrale deurvergrendeling op afstand, waar de vergrendeltoets op de plastic huls van de klapsleutel geplaatst is.
Verschillende automerken maken of maakten gebruik van de klapsleutel, waaronder Citroën, Mercedes-Benz, Volkswagen, Audi, Ford en Volvo.

Klein-Ulsda (Gronings: Lutje Ulsda), in de volksmond vroeger ook Hutten genoemd, is een Nederlands gehucht in de gemeente Bellingwedde in de provincie Groningen. Op 1 januari 2006 had het ongeveer 50 inwoners. Het bestaat uit drie straten: de Ulsderweg, de AE Dijk en 't Molenlaantje.
Het gehucht ligt vlak bij Ulsda, dat ligt in de gemeente Oldambt. Beide plaatsen worden gescheiden door de A7 en de Westerwoldse Aa (gemeentegrens). Het dorp is waarschijnlijk gesticht vanuit Ulsda. Dat ligt een stuk hoger, en is ook tijdens de grootste uitbreiding van de Dollard droog blijven liggen. Na het droogvallen van de Dollard werden vanuit de bestaande dorpen nieuwe nederzettingen gesticht. Het dorp had tot ongeveer 1870 een eigen schooltje in een oude smederij.
Klein-Ulsda was ooit de woonplaats van atlete Fanny Blankers-Koen. Verder is het vooral bekend vanwege diverse seksclubs, die in en bij het gehucht zijn gevestigd en zich vooral op het Duitse grensgebied richten.

Equilibrium is een Amerikaanse sciencefictionfilm uit 2002, geschreven en geregisseerd door Kurt Wimmer.
Na een apocalyptische Derde Wereldoorlog heeft de totalitaire overheid van de dystopische stadstaat "Libria" oorlog uitgebannen door een absoluut verbod in te stellen op menselijke emoties. Dit om een vierde wereldoorlog te voorkomen. Iedereen is verplicht om elke dag op uur en tijd het middel "prozium" te gebruiken dat alle emotie onderdrukt. Op het toch hebben van emoties staat de doodstraf. De regels worden gemaakt door de nooit persoonlijk aan iemand verschijnende "Vader" (Sean Pertwee).
In deze monochrome en onverstoorbare samenleving worden de kunstschatten van de oude wereld vernietigd. Zaken als schilderijen, poëzie en muziek kunnen emoties oproepen en zijn daarom verboden. Om ervoor te zorgen dat de strenge regels strikt worden nageleefd, zijn "Grammaton Clerics" actief, een soort hypergetrainde gevechtskunstenaars die overtreders liquideren.
Cleric "Preston" (Christian Bale), getraind om emotieovertreders te lokaliseren en te vernietigen, stoot op een morgen zijn dosis prozium per ongeluk kapot. In plaats van een nieuwe dosis te halen, injecteert hij deze daarom een keer niet. Daarop ervaart hij langvergeten emoties en begint hij zijn medicijnen structureel niet in te nemen. Weldra worstelt hij met zijn gevoelens jegens zijn superieuren, collega's en familie. Uiteindelijk vindt hij zichzelf verwikkeld in een onheilspellende wereld van bedrog en leugens en wordt hijzelf ongewild een pion in een ingewikkeld spel. Hij wordt onderdeel van een groot ondergronds verzet tegen de gevoelonderdrukkende machthebbers.

De Kroatische Partij van Rechten (Kroatisch: "Hrvatska Stranka Prava", HSP) is een rechtse politieke partij in Kroatië. Ze is de oudste Kroatische partij. De "Rechten" in de partijnaam verwijst naar de rechten van de nationale en etnische Kroaten die de partij al sinds zij in de 19e eeuw werd opgezet heeft gezworen te verdedigen. De HSP is vandaag de dag een rechtse partij met een zware nadruk op etnische vraagstukken. Ook is de partij eurosceptisch.
De HSP werd op 26 juni 1861 opgericht toen Ante Starčević en Eugen Kvaternik het partijprogramma van de "Partij van Rechten" voorstelden aan het Kroatische parlement, zij wilden meer autonomie en zelfbeschikkingsrecht in een tijdperk dat Kroatië nog verdeeld was in verschillende kroonlanden van de Habsburgse Monarchie.
Kvaternik en enkele andere HSP-leden distantieerden zichzelf van de politieke oplossing en prefereerden een gewelddadige oplossing, in oktober 1871 startten zij een opstand in het dorp Rakovica in Kordun. De rebellen zeiden de volgende doelen voor ogen te hebben:
De rebellen moedigde ook de Orthodoxe Serviërs aan in opstand te komen, enkelen deden dit ook maar de opstand werd al gauw door de autoriteiten neergeslagen. De meeste rebellen werden vermoord, ook Kvaternik ontsnapte hier niet aan.
De HSP zag het einde van Oostenrijk-Hongarije aan het einde van de Eerste Wereldoorlog als een voorsprong op de weg naar Kroatische onafhankelijkheid. Zij keerden zich dan ook tegen het Koninkrijk van Serviërs, Kroaten en Slovenen. In 1929 verbood de koning van Joegoslavië alle politieke partijen, de militante groep van de HSP ging in de ondergrondse en vormden de Opstandbeweging (Ustaše), geleid door Ante Pavelić.
Tijdens de Tweede Wereldoorlog kreeg de Ustaše de macht in de Onafhankelijke Staat Kroatië (NDH), een marionettenstaat van nazi-Duitsland en het fascistische Italië. De Ustaše wilde een etnisch pure Kroatische samenleving, door misdaden en het gewelddadig bekeren van Serviërs en anderen tot het Katholieke geloof dachten zij dit te kunnen bereiken.
De collaboratie van de HSP met de Ustaše was een zware klap voor de reputatie van de partij, die deze episode nog steeds te boven probeert te komen.
Na de overwinning van de communisten zette de Communistische Partij van Joegoslavië een eenpartijstelsel in. Alle andere politieke partijen werden dus verboden, ook de HSP.
Na de val van het Communisme in het begin van 1990 kwam de Partij van Rechten weer tot leven maar zij was maar klein vergeleken met de Kroatische Democratische Unie. De oorlogsjaren waren een gewelddadige periode, de partij zette de zogenoemde Kroatische Verdedigingsleger ("Hrvatske Obrambene Snage", HOS) op, een van de eerste paramilitaire groeperingen met als doel de onafhankelijkheid van Kroatië te verdedigen. De HOS is ook de afkorting voor de "Hrvatske Oružane Snage", de NDH formatie uit 1944. De leden van de HOS droegen zwarte uniformen als verwijzing naar de Ustašabeweging en kreeg veel aanhang onder de neofascisten die met trots Ustašesymbolen lieten zien. Zij worden verdacht tijdens de oorlogsjaren verscheidende oorlogsmisdaden te hebben begaan.
De heersende Kroatische Democratische Unie werkte met hun samen tot aan de val van Vukovar, waarna de leiders van de HSP en de HOS gevangen werden genomen voor "terroristische activiteiten" en "het tegenwerken van de democratisch gekozen regering", maar ze werden later weer vrijgelaten.
De eerste postcommunistische president, Ante Paradžik was een politieke dissident tijdens het voormalige Joegoslavië, een veteraan uit de Kroatische Lente, maar in de oorlog werd hij vermoord, men vermoedt een moordaanslag.Zijn opvolger was de voormalige vicepresident Dobroslav Paraga, die zich in de jaren tachtig van de 20e tegen de Joegoslavische Communistische autoriteiten keerde. Hij raakte in een machtsstrijd met Anto Đapić. Paraga en Đapić vochten een rechtszaak uit over het gebruik van de partijnaam, Paraga verloor deze uiteindelijk. Paraga zette daarna de Kroatische Partij van Rechten 1861 (HSP 1861) op, maar rond die tijd was zijn politieke aanhang al sterk verdund.
De HSP noemt zichzelf een neoconservatieve partij met als partijleider Ante Đapić. Zijn reputatie werd door de media sterk verslechterd toen ze erachter kwamen dat hij vals had gespeeld om zijn rechtendiploma aan de Universiteit van Split te krijgen, met dank aan Boris Kandare, een ouder lid van de partij en hoogleraar aan de faculteit voor rechten. Hij werd er ook van verdacht dat hij geen verwondingen tijdens de oorlogsjaren had opgelopen, maar zich wel zo voordeed om de status van oorlogsveteraan te krijgen. Ondanks alles bleef hij de partijleider van de HSP.
De HSP ziet de NDH als een terechte uiting van Kroatische belangen en de partij gebruikt vaak symbolen en slagkreten die overeenkomen met de Onafhankelijke Staat Kroatië. De partijleiders probeerden zich echter te distantiëren van het NDH-tijdperk om zo in 2003 meer stemmen te krijgen.
Op 23 november 2003 kreeg de partij samen met de Međimurje Partij (Međimurska stranka), de Zagorje Democratische Partij (Zagorska demokratska stranka) en de antipartizaan Slaven Letica 6,4 % van de stemmen; 8 van de 151 zetels, allemaal voor de HSP en Slaven Letica.

In de provincie Groningen staan nu nog 16 borgen. Dat zijn er in het verleden echter veel meer geweest. Deze lijst geeft per gemeente een opsomming van alle borgen die vóór 1795 het politieke landschap van de Ommelanden hebben bepaald. Ze worden gerangschikt naar de huidige gemeentes.
Eerst wordt een overzicht gegeven van "borgen" in de traditionele zin, borgen waaraan heerlijke rechten waren verbonden of waarvan de eigenaars heerlijke rechten elders konden uitoefenen. Deze borgen stonden grotendeels in de drie Ommelanden: Hunsingo, Fivelingo en het Westerkwartier, alsmede in het Klei-Oldambt. Een deel van deze borgen is al in de vijftiende of zestiende eeuw verdwenen. Soms betrof het slechts eenvoudige steenhuizen, waarvan niet bekend is of er heerlijke rechten aan waren verbonden. Een deel van de boerderijen of edele heerden die een rol speelden in de rechtsomgang, was voorzien van een steenhuis.
In de andere gebieden van Groningen staan en stonden voornamelijk " buitenverblijven" die ook wel als borg worden aangeduid, maar waaraan geen rechten waren gekoppeld. Ook de nieuwe buitenverblijven, die in de zeventiende en achttiende eeuw in de Ommelanden werden gesticht, konden geen aanspraak maken op deelname aan de rechtsomgang.
In de veenontginningsgebieden van het Wold-Oldambt en het Reiderland is het stelsel van edele heerden niet tot ontwikkeling gekomen, zodat er geen borgen in de traditionele zin ontstonden. De meeste bezitters van een steenhuis hadden - een enkele uitzondering daargelaten - niet meer rechten dan de overige grondeigenaren. Voor zover daar wel sprake was, verloren zij hun voorrechten in de zestiende eeuw aan de stad Groningen. Ook Westerwolde kwam in 1617 aan de stad.
In het Gorecht was de situatie tamelijk gecompliceerd. Verschillende buitenverblijven waren vanouds verbonden met leengoederen van de bisschop van Utrecht of hadden anderszins heerlijke rechten verworven. De bewoners vermeden doorgaans het begrip "borg", dat in hun ogen te veel verbonden was met de machtspolitiek van de Ommelander adel. We kunnen deze buitenverblijven nog het best vergelijken met de havezaten in Drenthe, Overijssel en de Achterhoek.
Niet alle borgen en steenhuizen hebben een doorverwijzing. Vaak is de informatie te gering, soms wordt het steenhuis behandeld onder het betreffende dorp. Voor informatie over deze kleine borgen en steenhuizen, zie: Kleine voormalige borgen en steenhuizen (borgen die hier behandeld zijn, worden gemarkeerd met een *).
De lijst is voor Oost-Groningen onvolledig. Zowel de literatuur als kaarten uit de 17e en 18e eeuw tonen veel meer buitenhuizen.



De Kroatische Volkspartij - Liberaal Democraten (Kroatisch "Hrvatska narodna stranka - Liberalni Demokrati"; "HNS") is een liberale politieke partij partij in Kroatië.
HNS heeft op dit moment 13 vertegenwoordigers in het Kroatische parlement en is daarmee de derde partij van Kroatië.
De partij is lid van de Liberale Internationale en de ELDR. De partijleider is Vesna Pusić.
De oorspronkelijke Volkspartij werd aan het einde van 1841 opgezet tijdens een periode van Kroatisch Volksnationalisme. Omdat zij opgezet was als deel van de Illyrische Beweging, die geen onderscheid maakte tussen Kroaten en andere Zuid-Slaven maar ze in plaats daarvan "Illyriërs" noemde was de oorspronkelijke naam de Illyrische Volkspartij ("Ilirska narodna stranka"). Enkele van deze volgelingen waren Ivan Kukuljević Sakcinski, Josip Juraj Strossmayer en Ivan Mažuranić.
In 1861 stonden de vertegenwoordigers van de Volkspartij in het Kroatische parlement bekend onder de naam de Liberale Volkspartij ("Narodna liberalna stranka").
Toen de Volkspartij zich aansloot in een Kroatische-Servische Coalitie ("Hrvatsko-srpska koalicija") samen met de Partij van Rechten, de Onafhankelijke Democratische Servische Partij en de Radicalen bleef zij tot aan 1905 een machtige partij. Na de Eerste Wereldoorlog viel de coalitie uiteen en de Volkspartij reorganiseerde niet.
Onder het Communistische Joegoslavië, waren de liberale leiders van de Kroatische Communistische Partij Savka Dabčević-Kučar en Miko Tripalo, die meededen aan de Kroatische Lente in 1971.
De moderne Kroatische Volkspartij werd in 1990 gevormd door leden van de Coalitie van de Volksovereenkomst ("Koalicija narodnog sporazuma") en deden zij, geleid door onder andere Savka Dabčević-Kučar en Miko Tripalo mee aan de eerste meerpartijenverkiezingen in 1990.
De HNS bleef een kleine oppositiepartij. Tijdens de verkiezingen in 1992 kregen zij 6,7% van de stemmen en 6 zetels in het Kroatische parlement. Tijdens de parlementsverkiezingen in 1995 wisten zij geen zetels te bemachtigen.
Tijdens de parlementsverkiezingen in 2000 waren zij deel van een vier-partijen-coalitie met de Kroatische Boerenpartij (HSS), de Liberale Partij (LS) en de Istrische Democratische Assemblee (IDS), samen kregen zij 25 zetels in het Kroatische parlement, waarvan twee voor de HNS.
De Volkspartij was deel van de regering van Ivica Račan tussen 2000-2003, met als eigen minister de voormalige partijpresident Radimir Čačić (minister van Publieke Werken, Bouw en Herbouw).
Tijdens de parlementsverkiezingen in 2003 had de HNS een alliantie gesloten met de Alliantie van Primorje - Gorski Kotar en Slavonië-Baranja Kroatische Partij, samen kregen zij 8% van de stemmen; 11 van de 151 zetels waarvan 10 voor de HNS.
Toen de leider van de Kroatische Sociaal Liberale Partij tijdens de regering van Račan, Dražen Budiša, uit de coalitie besloot te stappen leidde dit tot verzet in zijn eigen partij. Enkele leden van deze partij wilden niet de regering ten val brengen en vormden de Libra.
Tijdens de 17e conventie, op 6 februari 2005, kozen de meeste van de 1250 vertegenwoordigers van de HNS voor een fusie met de Partij van Liberaal Democraten (Libra) onder de naam de Kroatische Volkspartij - Liberaal Democraten. Libra had 3 zetels, dus het totaal aantal zetels van de partij nam toe tot 13 zetels.

Het Wilhelminapark is een rijksmonumentaal stadspark in de Nederlandse stad Utrecht. Het is gelegen in de wijk Oost en beslaat daarin ruwweg een derde van het gebied in de buurt Wilhelminapark en omgeving. De straat aan de westzijde van het park heeft dezelfde naam als het park.
In 1898 werd in Utrecht, aan de oostkant van de stad, dit park geopend. Het park is uitgevoerd in de Engelse landschapsstijl naar ontwerp van Hendrik Copijn en J.A. Loran, een tekenaar werkzaam bij de gemeente Utrecht. Het park heette het "Oudwijkerveldpark" en kreeg later de huidige naam. Tijdens de Tweede Wereldoorlog werd de naam van het park in Nassaupark veranderd.
Centraal in het Wilhelminapark ligt een grote vijverpartij. Het park wordt doorsneden door een fietspad, dat druk gebruikt wordt door studenten die tussen De Uithof en de binnenstad fietsen. Het standbeeld van koningin Wilhelmina staat langs dit pad en is een van de meerdere kunstwerken in het park. Tevens bevindt zich langs het pad een rijksmonument in de vorm van een theehuis met een rieten dak dat in 1925 is gebouwd naar ontwerp van G. van der Gaast ter vervanging van een paviljoen. Een ander rijksmonument in het park is een in Amsterdamse School vormgegeven bakstenen herdenkingsbank die geplaatst is ter gelegenheid van het jubileum van de Utrechtse burgemeester Fockema Andreae. Verder bevindt zich een bunker in het park die gewaardeerd is als gemeentelijk monument en die later werd gebruikt als expositieruimte onder de titel EXbunker.
Rondom het park liggen voorname villa’s en reeksen aaneengesloten herenhuizen binnen een gesloten stedelijk bouwblok van de periode rond 1900. Andere bijzonderheden rond het park zijn onder meer het Hogelandsepark, een rosarium en begraafplaats Sint Barbara. Het gebied valt onder beschermd stadsgezicht.

Vyškov (Duits: "Wischau") is een plaats in de Tsjechische regio Zuid-Moravië, op ongeveer 30 kilometer afstand van Brno.
De eerste vermelding van Vyškov stamt uit het jaar 1141. Vanaf toen tot in de 18e eeuw was de stad eigendom van het bisdom Olomouc. Sinds de 13e eeuw lag Vyškov in een Duitstalig "taaleiland", maar vanaf het einde van de 19e eeuw zijn de Duitssprekenden grotendeels geassimileerd. De overgeblevenen werden in 1945 uitgewezen (Verdrijving van Duitsers na de Tweede Wereldoorlog) 
In 1753 werd de stad getroffen door een grote brand waarbij een groot deel van de stad werd verwoest.
Tot 2004 was de "Hogeschool van de Heer in Vyškov" ("Vysoká vojenská škola pozemního vojska ve Vyškově") gezeteld in de stad. Nu zit het "Instituut voor verdediging tegen massavernietigingswapens" ("Ústav ochrany proti zbraním hromadného ničení") in Vyškov, evenals de "Universiteit voor Verdediging" ("Univerzita obrany")

Een zuurstok is een vorm van snoepgoed; een zoetzuur staafje waarvan afgebeten kan worden.
De traditionele stok is wit van binnen en roze van buiten, het spreekwoordelijke zuurstokroze. Verder kan een zuurstok voorzien zijn van alle kleuren van de regenboog. 
In Nederland en Duitsland is de zuurstok vooral bekend van de kermis. Er zijn allerlei varianten zoals kaneelstokken, pepermuntstokken, regenboogstokken, en zuurstokken met cola- of fruitsmaak.
Hiernaast is een categorie stokken ontstaan waarop gezogen kan worden. Deze zijn van een glazige substantie (enigszins vergelijkbaar met zuurtjes). De basisvorm is de vuurrode "wijnstok", met als varianten o.a. de gele "boterstok" en de zwarte "dropstok" (met een anijsachtige smaak). Deze stokken zijn er ook in bolvorm ("Wijnbal" etc).
In de Verenigde Staten hangen mensen met kerst zuurstokken ter decoratie en ter consumptie op in huis. Veel gegeten zuurstokken tijdens kerst zijn kaneelstokken, mentholstokken (ook wel 'icepop' genoemd) en rumstokken. 

Drum Corps Europe (DCE) is de internationale organisatie die de Europese drumcorpsactiviteit regelt. Ieder jaar organiseert Drum Corps Europe de DCE European Championships, met korpsen uit Groot-Brittannië, Nederland, Duitsland, Italië, Frankrijk, België, Zweden en andere landen. 
Naast het organiseren van competities voor Europese korpsen, heeft DCE ook Amerikaanse korpsen verwelkomd in de Europese competitie in exhibition, zoals de Blue Devils uit Amerika in 2005.
Drum Corps Europe kampioenen
In de drumcorps class werd in 2001 West Coast sound kampioen met een score van 54.3. In 2002 was het weer West Coast sound die een score neerzette van 55.7. Na de val van DCH en vele andere veranderingen binnen het KNFM-circuit kwam er een grotere aanmelding in 2003. In 2003 won Jubal Drum & Bugle corps met een score van 79.4. Na dit jaar kwamen er nog meer korpsen in de nu genoemde Premier Class, hiervoor ook wel Open Class en daarvoor drumcorps class. In 2004 was het de tijd voor Beatrix' drum & bugle corps uit Hilversum om kampioen te zijn. Dit was het Amerika jaar voor Beatrix' en ze zetten een score neer van 85.8 met hun Gershwin show. In 2005 werd Beatrix' drum & bugle corps Hilversum voor de tweede keer op rij kampioen met een score van 85.325 met hun show gebaseerd op musicals. 2006 werd weer het jaar van Jubal, dit jaar was hun Amerika jaar en hebben zij op de DCE finals in Rotterdam een score neergezet van 84.55 met hun Incredible show!
2007 was voor het eerst het jaar met een buitenlandse winnaar. Dit jaar werd de Engelse groep The Senators kampioen met hun show Shuffle up and Deal met een score van 90.05. 
Op de tweede plaats eindigde Beatrix' Drum & Bugle Corps met haar Queen-show. Zij behaaden een score van 89.40, en waren tevens dus het beste Nederlandse drumcorps dit jaar. De derde plaats was weggelegd voor Jubal uit Dordrecht. Zij waren "de weg kwijt" met hun programma Lost en haalden een score van 88.95.
Power Regional
Voor het eerst in de geschiedenis van DCE zou er een tussentijdse overzeese meeting komen tussen de verscheidene korpsen, ook wel de Power Regional genoemd. Deze zou worden gehouden in Londen Crystal Palace Athletics Stadium in juni 2008. Korpsen als Jubal, Jong jubal, The senators en Juliana hebben zich al ingeschreven. Het wachten is nu nog op de andere top korpsen. Tot haar grote teleurstelling heeft Drum Corps Europe echter moeten besluiten de Power Regional in Londen af te gelasten. Na afzeggingen van diverse korpsen als Jubal en de Federatieband, werden de financiële risico's te groot om het evenement doorgang te laten vinden.
Officiële websites van Drum Corps Europe:

Maria van Gelre (Grave, 17 januari tussen 1429 en 1434 – Roxburgh Castle, Edinburgh, 1 december 1463) was de vrouw van koning Jacobus II van Schotland en regentes (1460 – 1463) voor haar zoon Jacobus III. Zij was een dochter van Arnold van Egmont, hertog van Gelre en Katharina van Kleef.
Ze was een nicht van Filips de Goede, hertog van Bourgondië. Deze en zijn vrouw Isabella van Portugal hadden het plan opgevat om Maria uit te huwelijken aan graaf Karel IV van Maine, maar het huwelijk vond geen doorgang omdat haar vader het huwelijk niet kon betalen. Maria verbleef daarna aan het Bourgondische hof waar Isabella haar verblijf en onkosten vergoedde. Maria vergezelde korte tijd Isabella's schoondochter Catharina van Frankrijk als hofdame, terwijl zij zelf tien volgelingen had als hofdame. De hertog en zijn vrouw vervolgden een nieuwe zoektocht voor Maria als partner. Dat resulteerde in een Schots huwelijk, waarbij Filips het huwelijk deze keer zou betalen en Isabella persoonlijk haar bruidsschat zou verzorgen.
Op 3 juli 1449 huwde zij in Holyrood Abbey in Edinburgh met Jacobus II van Schotland. Zij kregen zeven kinderen. Na de dood van haar man werd zij regentes voor haar minderjarige zoon Jacobus III. Zij stond sterk onder invloed van bisschop James Kennedy van Saint Andrews en hertog Filips de Goede van Bourgondië.
Maria stichtte in Edinburgh de Trinity College Church, waar zij ook begraven werd. In 1848 werd zij herbegraven in Holyrood Abbey.

Paul Jean-Marie Jambers (Antwerpen, 15 augustus 1945) is een Belgisch journalist en televisieprogrammamaker. Hij maakte vooral naam in Vlaanderen en Nederland met zijn reportagereeks Jambers op de commerciële Vlaamse zender VTM en Veronica.
Jambers studeerde voor regisseur aan de RITS hogeschool. Jambers' eerste bekendheid begon als journalist voor het BRT-programma "Panorama". Hij had toen reeds de reputatie van sensationele thema's in beeld te brengen. Zo werd in 1986 zijn aflevering over de Milletjassenrage met 2,1 miljoen kijkers één van de best bekeken afleveringen in de geschiedenis van het programma. 
In 1989 maakte hij de overstap naar de commerciële zender VTM waar hij de naar hem genoemde televisieserie "Jambers" maakte. De reeks werd een kijkcijfersucces, maar viel ook aan veel kritiek ten prooi. Nadat dit programma ook in Nederland op RTL werd uitgezonden, is hij ook daar bekend. 
Hij was eigenaar van het productiehuis De Televisiefabriek, dat hij oprichtte in 1989 en in 2004 verkocht aan Eyeworks. Daarnaast was hij ook jurylid in verschillende programma's zoals "De Keuze van de kijker" en zijn laatste programma "Supertalent in Vlaanderen" op VT4.
In 2012 ging Jambers terug naar mensen die hij in de jaren '90 opzocht. Het televisieprogramma "Jambers: 20 Jaar Later", in werkelijkheid 10-20 jaar terug in tijd en Jambers bezocht sommige personen ook in de jaren tussendoor om de kijker een goed overzicht te geven. Dit programma werd in België uitgezonden na 2012 en wordt in 2016 op RTL 7 uitgezonden in Nederland.
Samen met een aantal andere televisiecollega's is Paul één van de stichtende leden van de "Vlaamse Televisie Academie". Van deze Academie ontving Jambers in 2017 de Carrièreprijs van de Vlaamse Televisie Sterren.
Zijn programma "Jambers" heeft vaak kritiek gekregen dat het te veel op sensatiezucht dreef en bepaalde excentrieke mensen opvoerde als freaks of gekken. Het was echter net om dezelfde reden dat het zoveel kijkers trok in die jaren. Ook zijn focus op het leed of de eigenaardigheden van deze personen werd vaak bekritiseerd.
De bizarre mensen die hij in zijn programma opvoerde in contrast met Jambers' zeer droge en serieuze commentaarstem maakten zijn show een geliefd doelwit voor parodieën. Ook zijn karikaturale ruige uiterlijk (ongeschoren baardje, leren jas) was onweerstaanbaar materiaal voor imitatoren. 

De eerste valse Dimitri (Russisch: Лжедмитрий I; "Lzjedmitri I") (1581 - Moskou, 17 mei 1606) was in feite een ambitieuze monnik die voor het eerst op het toneel verscheen in 1601.
Hij deed zich voor als Dimitri Ivanovitsj (Russisch: Димитрий Иоаннович), de zoon van Ivan de Verschrikkelijke (en diens troonopvolger), waarvan wordt aangenomen dat deze bij een aanslag om het leven was gekomen. Hij beweerde echter deze aanslag ontvlucht te zijn. Deze valse Dimitri, alias Grigori Otrepijev, slaagde erin de steun van de Poolse koning Sigismund III en de Rooms-Katholieke Kerk te verwerven. Met een leger dat bestond uit Polen, maar ook Kozakken en boeren trok hij ten strijde tegen tsaar Boris Godoenov. Deze bood heftig weerstand tot Godoenov op 13 april 1605 stierf na een beroerte (door een hartaanval of door een vergiftiging).
Op 30 juni 1605 veroverde Dimitri Moskou en werd tsaar van Rusland onder de naam Dimitri. De Valse Dimitri regeerde minder dan een jaar. In deze periode trachtte hij meerdere veranderingen door te voeren, op zowel politiek als religieus vlak. Zo trachtte hij Rusland rooms-katholiek te maken. Deze veranderingen en de grote aanwezigheid van Poolse soldaten vormden reden tot een opstand door de Moskovieten, waarbij de valse Dimitri werd vermoord.
De laatste prins van de Rurik-dynastie, Vasili IV volgde hem op.

De Quichua zijn Zuid-Amerikaanse indianen die grote gebieden van Bolivia, Peru en Ecuador bevolken. De naam van dit volk wordt ook wel geschreven als Quechua, "Kichwa", "Qhiswa", "Quichua" of "Kechua". In de gestandaardiseerde Quechua-spelling wordt tegenwoordig Qhichwa geschreven.
De verschillende spellingsvarianten voor de naam komen onder meer voort uit verschillende aanzetten voor het schrijven van de taal die aanvankelijk de schrijfwijze voor klanken in het Spaans volgde, maar waarbij bepaalde stromingen proberen hier radicaal mee te breken. Soms vanuit linguïstische overwegingen, maar ook politiek-emotionele redenen zullen een rol spelen.
Voor zowel taal als volk kunnen geen van deze beide benamingen echt als 'fout' worden aangemerkt, maar terwijl bij de taal (bijvoorbeeld in de Ethnologue) de meeste Quechuan-varianten als Quechua worden aangeduid en een kleiner deel als Quichua, is voor het volk "Quichua" (met een i-klank) waarschijnlijk de correctere aanduiding. In de praktijk hebben ook de spellingvarianten "Kichwa" en "Qhiswa" een niet onbelangrijk aandeel.
De Quechua-taalvarianten worden overigens ook door andere etnische groepen dan alleen de Quichua-indianen gesproken - vaak zijn dit groepen die onder het regime van de Inca's het Quechua als voertaal hebben overgenomen.
De oorspronkelijke Quichua moeten waarschijnlijk gezocht worden in Qhiswa ('warme vallei') ten zuiden van de stad Cuzco in Peru. Zij waren een van de eerste volkeren die door de Inca's (hun buren) werden ingelijfd. Taalonderzoekers opperen dat de echte oorsprong van de taal mogelijk meer in Centraal-Peru ligt en dat de Quichua deze taal al vóór de Inca-periode hadden overgenomen (al dan niet vrijwillig). Grappig genoeg is "hun" naam dus uiteindelijk verbonden aan een taal die al voor de komst van de Inca's wijdverbreid was en daarom de belangrijkste voertaal in het Inca-rijk (Tawantinsuyu) is geworden.
In de gebieden rondom het Andes-gebergte wordt vaak onderscheid gemaakt tussen het kustgebied (Costa) west van de Andes, de hoogvlakte van de Andes (Sierra) en het Amazone gebied oost van de Andes (Oriente), de laatste wordt ook wel Amazonía of Selva (jungle) genoemd. Dit zijn klimatologisch volledig verschillende gebieden en traditioneel worden deze gebieden bewoond door een groot aantal indiaanse volkeren met duidelijke onderlinge etnische verschillen en raskenmerken.
De Quichua zijn een van de weinige volkeren die niet alleen binnen hun oorspronkelijke leefgebied (de Sierra) gemigreerd zijn -in noordelijke en zuidelijke richting over de bergen-, maar ook richting Oriente. Een bergvolk dus dat (deels) in de jungle is gaan wonen. Op den duur zijn hierdoor belangrijke culturele verschillen ontstaan binnen de etnische groep van de Quichua.
Dit is een moeilijk onderwerp omdat het spreken van de taal vaak verward wordt met het behoren tot de etnische groep. Zo wordt ook binnen de indiaanse volksorganisaties van "Nacionalidades Kichwas" (Quichua Nationaliteiten/Volken) gesproken, zelfs als het etnisch onderscheidbare stammen zijn die op enig tijdstip in de geschiedenis kennelijk het Quechua hebben aangenomen als voertaal.
Wel heeft er ook al eeuwenlang veel migratie en vermenging plaatsgevonden in het hele Andes-gebied; de Inca's waren beslist niet de eersten met een overmatige expansiedrift. Juist de migratie, overheersing/onderwerping en de gemeenschappelijke taal hebben uiteindelijk (na eeuwen) ook weer voor nieuwe culturele overeenkomsten, samenhorigheidsgevoel en 'identiteit' gezorgd die sterker is dan de (toch al verwaterende) originele etnische verschillen. Dat wordt nog benadrukt doordat er deels grotere culturele verschillen zijn tussen de door migratie uit elkaar gegroeide 'hoogland' en 'jungle' Quichua, dan tussen van origine verschillende 'hoogland' groepen die nu allen Quechua spreken.

Cabuyao is een stad in de Filipijnse provincie Laguna op het eiland Luzon. Bij de laatste census in 2010 telde de stad ruim 248 duizend inwoners.
Op 16 mei 2012 ondertekende president Benigno Aquino III de wet die de gemeente Cabuyao in een stad omvormde. Op 4 augustus 2012 werd dit middels een volksraadpleging bekrachtigd
Cabuyao is onderverdeeld in de volgende 18 barangays:
Cabuyao had bij de census van 2010 een inwoneraantal van 248.436 mensen. Dit waren 43.060 mensen (21,0%) meer dan bij de vorige census van 2007. Ten opzichte van de census van 2000 was het aantal inwoners gegroeid met 141.806 mensen (133,0%). De gemiddelde jaarlijkse groei in die periode kwam daarmee uit op 8,83%, hetgeen hoger was dan het landelijk jaarlijks gemiddelde over deze periode (1,90%).
De bevolkingsdichtheid van Cabuyao was ten tijde van de laatste census, met 248.436 inwoners op 43,3 km², 5737,6 mensen per km².

Calauan is een gemeente in de Filipijnse provincie Laguna op het eiland Luzon. Bij de laatste census in 2010 telde de gemeente bijna 75 duizend inwoners.
Calauan is onderverdeeld in de volgende 17 barangays:
Calauan had bij de census van 2010 een inwoneraantal van 74.890 mensen. Dit waren 20.642 mensen (38,1%) meer dan bij de vorige census van 2007. Ten opzichte van de census van 2000 was het aantal inwoners gegroeid met 31.606 mensen (73,0%). De gemiddelde jaarlijkse groei in die periode kwam daarmee uit op 5,64%, hetgeen hoger was dan het landelijk jaarlijks gemiddelde over deze periode (1,90%).
De bevolkingsdichtheid van Calauan was ten tijde van de laatste census, met 74.890 inwoners op 65,4 km², 1145,1 mensen per km².

Cavinti is een gemeente in de Filipijnse provincie Laguna op het eiland Luzon. Bij de laatste census in 2010 telde de gemeente bijna 21 duizend inwoners.
Cavinti is onderverdeeld in de volgende 19 barangays:
Cavinti had bij de census van 2010 een inwoneraantal van 20.809 mensen. Dit waren 340 mensen (1,7%) meer dan bij de vorige census van 2007. Ten opzichte van de census van 2000 was het aantal inwoners gegroeid met 1.315 mensen (6,7%). De gemiddelde jaarlijkse groei in die periode kwam daarmee uit op 0,65%, hetgeen lager was dan het landelijk jaarlijks gemiddelde over deze periode (1,90%).
De bevolkingsdichtheid van Cavinti was ten tijde van de laatste census, met 20.809 inwoners op 203,58 km², 102,2 mensen per km².

Famy is een gemeente in de Filipijnse provincie Laguna op het eiland Luzon. Bij de laatste census in 2010 telde de gemeente ruim 15 duizend inwoners.
Famy is onderverdeeld in de volgende 20 barangays:
Famy had bij de census van 2010 een inwoneraantal van 15.021 mensen. Dit waren 1.444 mensen (10,6%) meer dan bij de vorige census van 2007. Ten opzichte van de census van 2000 was het aantal inwoners gegroeid met 4.602 mensen (44,2%). De gemiddelde jaarlijkse groei in die periode kwam daarmee uit op 3,73%, hetgeen hoger was dan het landelijk jaarlijks gemiddelde over deze periode (1,90%).
De bevolkingsdichtheid van Famy was ten tijde van de laatste census, met 15.021 inwoners op 53,06 km², 283,1 mensen per km².

Ethnologue: Languages of the world is een overzicht van alle talen op de wereld (ruim 6900). Het overzicht groeit nog steeds omdat door linguïstisch onderzoek nog steeds nieuwe talen geïdentificeerd worden.
De eerste publicatie van de Ethnologue in 1951 door grondlegger Richard S. Pittman bevatte 46 talen, zijn zevende editie in 1969 telde er al 4493. Onder redactie van Barbara F. Grimes groeide de lijst vervolgens naar meer dan 6800 talen. In de zeventiger jaren is de lijst in een databasesysteem gegoten en sinds 2000 is deze ondergebracht bij SIL International en kan deze inmiddels ook online worden geraadpleegd.
Een belangrijk aspect van de Ethnologue is dat elke geclassificeerde taal gekoppeld is aan een eigen drie-letterige code, ook wel bekend als de SIL-code.
Omdat de grondleggers en SIL International erg duidelijk hun geloofsovertuiging uitdragen ontvangt de Ethnologue weleens kritiek, vooral daar waar het om de classificatie van talen gaat met een Bijbelse achtergrond. Aan de andere kant ontvangen de samenstellers ook veel lof voor het opnemen van zo veel mogelijke alternatieve namen voor geclassificeerde talen, ongeacht of die door sommigen als politiek incorrect of beledigend worden ervaren.
Observatoire linguistique

De Linguist List is een van de belangrijkste bronnen voor taalkunde op het internet. Het project wordt ondersteund door een aantal universiteiten.
Samen met de Ethnologue vormt het project de belangrijkste bron van informatie voor de uitbreiding van ISO 639-2 naar ISO 639-3 waarin uiteindelijk alle talen van de wereld een eigen drieletterige code moeten krijgen.
Het Linguist List-project vult hierbij alle talen aan die niet actief door etnische groepen gesproken worden, dus onder andere kunsttalen en historische talen.

Lilian Jégou (Nantes, 20 januari 1976) is een voormalig Frans wielrenner.
2001
2002
2006
2007
2008
2010

Rony Martias (Basse-Terre, 4 augustus 1980) is een voormalig Frans-Guadeloups wielrenner die in 2003 prof werd bij het toenmalige Brioches la Boulangère en in 2013 stopte met fietsen om in 2014 als assistent-ploegleider bij Team Europcar aan de slag te gaan.
Hij is een neef van atlete Christine Arron.
2003
2006
2008

De talenknobbel is de algemeen ingeburgerde term voor iemand die veel (en goed) talen spreekt, in de zin van "Hij heeft een talenknobbel". Het begrip vindt z'n oorsprong in de frenologie. Dit is de thans geheel verlaten theorie die zei dat iemands karakter af te lezen was aan de vorm van het hoofd. De talenknobbel is een veronderstelde knobbel bij één van de ogen. Iemand die daar een knobbel heeft, leert dan zogezegd gemakkelijk (vreemde) talen. De idee is dat op deze plek de bekwaamheid voor het leren van talen en het taalgevoel zich nestelt: als de cognitieve capaciteit om snel en gemakkelijk talen aan te leren goed ontwikkeld is, redeneerde men, dan moet dat deel van de hersenen waar deze capaciteit zich bevindt ook goed ontwikkeld en dus groot zijn. Een knobbel aan de buitenkant van het hoofd zag men als een veruitwendiging daarvan. Sinds de ontwikkeling van de neurowetenschap lokaliseert men de ontwikkeling van taal louter in de menselijke hersenen.

Pmd is een afkorting voor het afval van plastic flessen en flacons, metalen verpakkingen en drankkartons (Vlaanderen) of plastic verpakkingen, metalen verpakkingen en drinkpakken (Nederland). Het verpakkingsafval wordt samen ingezameld en na sortering gerecycleerd. De term is in Vlaanderen gangbaar en is ook in Nederland in zwang geraakt.
De eerste gescheiden inzamelingen van pmd-afval gingen van start in de jaren 90. Sinds 1 juli 2013 zijn alle bedrijven in het Vlaams Gewest verplicht pmd-afval te sorteren. Sinds 2 februari 2014 is het sorteren van pmd-afval ook verplicht voor bedrijven in het Brussels Hoofdstedelijk Gewest.
Wat is toegelaten in de pmd-zak valt onder één van de drie letters:
Andere plastic verpakkingen en voorwerpen zoals yoghurtpotjes, botervlootjes, tubes, plastic zakken, folies, speelgoed, ... zijn niet toegelaten in de pmd-zak. Sommige van deze plastics worden soms wel via het containerpark ingezameld. Verder zijn ook zaken als aluminiumfolie en piepschuim niet toegelaten bij het pmd-afval, net als (lege) verpakkingen van gevaarlijke producten. Deze laatsten horen bij het klein gevaarlijk afval. Verpakkingen in de pmd-zak mogen bovendien een volume hebben van maximaal 8 liter.
Pmd wordt meestal in een blauwe pmd-vuilniszak huis-aan-huis ingezameld. De zakken zijn doorzichtig, zodat de ophalers kunnen zien of ze wel degelijk alleen pmd-afval bevatten. Als dat niet zo is, wordt de pmd-zak niet meegenomen en krijgt die een rode weigeringssticker. Pmd kan ook in minicontainers of in ondergrondse containers worden ingezameld. Verder wordt pmd in het containerpark aanvaard. De zakken worden naar een afvalsorteercentrum gebracht, waar de verschillende fracties gescheiden worden om erna te worden gerecycleerd.
De afvalscheiding vindt plaats in sorteercentra, meestal door een combinatie van automatische en handmatige scheidingstechnieken. Het pmd-afval wordt eerst op een lopende band geplaatst. De pmd-zakken worden opengescheurd zodat de inhoud vrijkomt. Daarna gaat het afval door een draaiende trommel om te kleine voorwerpen eruit te halen. De opengescheurde pmd-zakken worden ook uit de afvalstroom gescheiden.
Op het einde van elke gescheiden materiaalstroom staat vaak nog iemand die eventueel fout gesorteerde voorwerpen eruit haalt. Na scheiding is er naast de pmd-zakken en de verschillende pmd-afvalstromen ook nog een niet-recycleerbaar residu over.
In het voorjaar van 2014 kwam vanuit de Waalse en Vlaamse overheid het idee statiegeld in te voeren op drankflesjes en -blikjes om zwerfvuil tegen te gaan. Verschillende sectorverenigingen, waaronder Comeos, FEVIA, VIWF en de Belgische Brouwers, verworpen het idee echter. Zij waren van mening dat statiegeld het probleem van zwerfvuil niet zou oplossen, er geen zekerheid was dat een statiegeldsysteem beter zou werken dan de inzameling via de pmd-vuilniszakken en een statiegeldsysteem grote meerkosten van 150 tot 310 miljoen euro zou creëren. Ook wezen ze op praktische problemen zoals wanneer de drie gewesten een verschillend model zouden hanteren. De sectorverenigingen stelden in de plaats daarvan dat er eerder nood was aan sensibilisering, een verhoogde pakkans en strengere straffen. Moest er toch een statiegeldsysteem komen, stelden zij dat hetzelfde systeem zou moeten gelden voor heel het land. Het Neutraal Syndicaat voor Zelfstandigen (NSZ) meende dat een statiegeldsysteem niet haalbaar zou zijn voor kleinere buurtwinkels omdat het van hen te veel tijd en geld zou vragen en deze zaken er niet op uitgerust zouden zijn. Het NSZ meende ook dat consumenten geen vragende partij waren en liever de pmd-zakken bleven gebruiken. Verder was Fost Plus ook geen voorstander.
Toenmalig Vlaams minister van Leefmilieu Joke Schauvliege liet in 2015 door de Openbare Vlaamse Afvalstoffenmaatschappij (OVAM) onderzoeken welk statiegeldsysteem het beste zou werken en wat de impact ervan zou zijn. Voor de studie werd uitgegaan van enkele scenario's die verschilden qua aantal inzamelpunten en welke verpakkingen in het systeem zouden opgenomen worden. Er werd in een verdere fase ook een blauwdruk uitgewerkt voor het invoeren van statiegeld volgens een voorkeursscenario. Het voorkeursscenario betrof een systeem met een statiegeld van 0,25 euro op alle eenmalige drankverpakkingen uit kunststof en metaal (blikjes) ongeacht de inhoud of het volume. De inzameling zou in dat systeem verplicht zijn voor grote en middelgrote distributiepunten, terwijl andere inzamelpunten op vrijwillige basis georganiseerd zouden kunnen worden. Tevens onderzocht de OVAM ook de juridische haalbaarheid van het invoeren van een statiegeldsysteem in Vlaanderen.
Begin 2016 startte Fost Plus in samenwerking met de Vlaamse overheid, de gemeenten Aalter, Frameries, Hannut, Marchin, Wervik & Waregem en de afvalintercommunales die deze gemeenten bedienden een proefproject om meer soorten plastic dan enkel flessen en flacons toe te laten in de pmd-vuilniszak; met name soepele plastic zoals folies en zakken en harde plastic zoals potjes en bakjes. Dit met als doel de sorteerregels voor pmd-afval te vereenvoudigen om zo meer materialen te kunnen recupereren, grondstoffen te sparen en de hoeveelheid restafval te verminderen. Dit proefproject betrof daarmee ongeveer 100 000 inwoners. In de desbetreffende gemeenten werd de blauwe pmd-vuilniszak vervangen door een paarse P+MD-zak. In de gemeenten Marchin & Wervik mocht naast het gewone pmd-afval ook harde plastic in deze zak en in de gemeenten Aalter & Frameries mocht zowel harde als soepele plastic ook in deze zak. In de gemeenten Hannut & Waregem mocht harde plastic in de paarse zak en werden er naast de paarse P+MD-zakken ook transparante zakken verdeeld om de soepele plastic apart in te verzamelen.
De verschillende ophaalmethodes worden geëvalueerd op de samenstelling & kwaliteit van het opgehaalde afval, de mogelijkheden tot recyclage en de economische & ecologische impact. Ook levert het proefproject informatie op over de participatiegraad & kennis van de nieuwe sorteerregels van de bevolking. De gewonnen kennis uit het proefproject zou gebruikt worden om één van de nieuwe ophaalmethodes uit te breiden naar heel België. Tegen 2018 verwacht Fost Plus concrete plannen klaar te hebben. Uit een eerste analyse van het P+MD-project in Wervik bleek dat voor een gemiddeld gezin van vier personen er 82 kg P+MD-afval per jaar zou kunnen opgehaald worden, wat 16 kg meer is dan de 66 kg pmd-afval die jaarlijks bij een doorsnee gezin van vier personen werd opgehaald in Vlaanderen.
In Nederland wordt pmd-afval in speciale ter beschikking gestelde plastic zakken met oranje opdruk, in standaard minicontainers van 240 liter met oranje deksel of in ondergrondse containers ingezameld.

James Douglas Muir-Leno (New Rochelle (New York), 28 april 1950) is een Amerikaanse komiek van Italiaanse en Schotse afkomst. Hij is het bekendst als de presentator van de NBC-show, The Tonight Show. Ook bezit hij het productiebedrijf Big Dog Productions, medeproducent van The Tonight Show.
Leno groeide op in Andover, Massachusetts, en haalde in 1973 zijn diploma in spraaktherapie op het Emerson College.
Leno startte zijn carrière door optredens te geven in nachtclubs, cafés en elke plek waar hij vijf minuten op het podium mocht staan. Hij werd snel bekend om zijn werk, maar ook om zijn opvallende uiterlijk, en met name zijn grote kin. Ook al kwam Leno regelmatig op tv in de vorm van gastoptredens in "The Tonight Show", toen gepresenteerd door Johnny Carson, hij kreeg niet de status van een ster en bleef optreden waar hij dat mocht.
Hij begon meer optredens op de tv te krijgen toen veel van zijn vrienden en leeftijdsgenoten meer invloed kregen bij de televisieprogramma's. Leno is een recordaantal keer bij "Late Night" met David Letterman te gast geweest. Zijn populariteit werd opgemerkt door eindverantwoordelijken van NBC, die besloten om hem permanent medepresentator te maken van de "The Tonight Show" toen Joan Rivers ermee ophield.
Toen Carson in 1992 met pensioen ging, werd Leno de nieuwe presentator van The Tonight Show na een lange onderhandelingsperiode met Leno en David Letterman. Letterman tekende bij CBS, waarmee hij een rivaliteit ontketende tussen de twee presentatoren. Hoewel Lettermans show in het begin meer kijkers had, nam "The Tonight Show" de leiding over, en deze heeft sindsdien altijd hogere kijkcijfers gehad.
Ook al staat Leno bekend om zijn geestigheid, hij heeft ook zijn gevoelige kant op tv laten zien. Toen "the Tonight Show" terugkwam na de aanslagen op 11 september, verruilde hij zijn gewoonlijke monoloog met een gesprek over de aanslagen. Hij heeft ook gesproken over de ramp met de Columbia.
In 1998 werden Jay Leno en zijn collega Kevin Eubanks uitgenodigd voor een worstelshow genaamd "WCW Road Wild 1998" in Sturgis, South Dakota, waarin Leno samen met Diamond Dallas Page tegen Hulk Hogan en WCW-directeur Eric Bischoff moest. De wedstrijd eindigde met Page en Leno's overwinning toen Eubanks een snelle "Diamond Cutter" op Bischoff uitvoerde.
In 2002 liet Leno een groep professionals een robot genaamd "Chin Killa" voor hem bouwen voor Battlebots. Hij mocht echter niet meedoen aan wedstrijden, omdat de robot door professionals was gebouwd. Wel mocht hij in niet-officiële partijtjes meedoen.
Op donderdag 19 maart 2009 maakte de Amerikaanse president Barack Obama zijn opwachting in "The Tonight Show". Hij is de eerste zittende president die te gast is geweest in het programma.
Begin 2014 nam hij afscheid van de show die hem groot maakte. Zijn opvolger is dan Jimmy Fallon en de show verhuist van Los Angeles naar New York.


Kurt Steven Angle (Mount Lebanon (Pennsylvania), 9 december 1968) is een Amerikaans worstelaar, professioneel worstelaar en acteur die werkzaam is bij WWE als General Manager van Raw.
In 1995 behaalde Angle een gouden medaille op de wereldkampioenschap worstelen van FILA. In 1996 behaalde Angle Olympisch goud in de categorie "vrije stijl" zwaargewicht (tot 100 kg) op de Olympische Zomerspelen.
In het professioneel worstelen won Angle, tot op heden, 19 kampioenschappen waarvan 11 titels in WWE en 8 titels in TNA.
In oktober 1998, begon Angle zijn professionele worstelcarrière en ondertekende een achtjarige contract met de World Wrestling Federation (WWF). Hij ging worstelen voor de Power Pro Wrestling, dat toen ook als opleidingscentrum van WWF fungeerde, om te trainen. Tijdens zijn training, verscheen Angle, in een aflevering van Sunday Night Heat op 7 maart 1999, voor de eerste keer op de televisie van WWF en hij had een angle ("fictieve verhaallijn") met Tiger Ali Singh.
Na een aantal weken van vignetten, maakte Angle zijn ringdebuut op de Survivor Series, op 14 november 1999, en hij won de een-op-een match van Shawn Stasiak. Angle kreeg de gimmick van een "Amerikaanse held" (Engels "American hero"), dat gebaseerd was op zijn gouden medaille van de Olympische Zomerspelen in 1996.
In februari 2000 veroverde Angle zowel het European Championship als het Intercontinental Championship en beschreef zichzelf als de "Eurocontinental Champion". Op WrestleMania 2000 werd er twee Triple Threat matchen georganiseerd met als doel om het European Championship en het Intercontinental Championship te veroveren. Angle moest opnemen tegen Chris Benoit en Chris Jericho. Angle verloor beide wedstrijden en moest in de eerste wedstrijd het Intercontinental Championship afstaan aan Benoit, terwijl Jericho de tweede wedstrijd won om het European Championship te veroveren.
Op King of the Ring 2000 bereikte Angle de toernooifinale en hij won de finale door Rikishi te verslaan. Op No Mercy 2000 won Angle, met de hulp van Rikishi, de No Disqualification match van WWF Champion The Rock en veroverde het WWF Championship. Met deze winst van The Rock, werd Angle de eerste worstelaar die zowel het Olympisch goud als de wereldtitel won. Na zijn heerschappij van 4 maanden als WWF Champion, moest Angle, op No Way Out 2001, de titel afstaan aan The Rock.
Wanneer World Championship Wrestling en Extreme Championship Wrestling elkaar vormden als The Alliance en midden in het jaar 2001 de WWF binnenvielen, werd Angle een fanfavoriet. Hij begon een verhaallijn, waar hij samenwerkte met WWF Champion Stone Cold Steve Austin om The Alliance af te weren. Later keerde Austin zich tegen de WWF en koos voor The Alliance. Dit leidde tot een WWF Championship-wedstrijd tussen hen op SummerSlam 2001 dat gewonnen werd door Angle, maar door diskwalificatie van Austin mocht hij de titel behouden. Op Unforgiven 2001 vond een herkansingswedstrijd van SummerSlam plaats en deze keer won Angle legitiem de wedstrijd van Austin en veroverde voor de tweede keer het WWF Championship. In een aflevering van Raw op 8 oktober 2001, moest Angle de titel terug afstaan aan hem wanneer WWF Commissioner William Regal zich aansloot bij The Alliance en dat kostte Angle de wedstrijd. Angle veranderde al snel in een schurk en sloot zich aan bij The Alliance. Echter, op Survivor Series 2001, verraadde Angle The Alliance wanneer hij The Rock hielp om de "Winner Takes All" match tussen WWF en The Alliance te winnen van Austin. Angle bleef een schurk door te beweren dat hij als enige verantwoordelijk was voor de vernietiging van The Alliance.
In oktober 2002, werd Angle de vijfde WWE Grand Slam Champion wanneer hij samen met Benoit, op No Mercy, het WWE Tag Team Championship veroverden. In een aflevering van SmackDown! op 5 november 2002, verloren Angle en Benoit de tag team match van het duo Edge en Rey Mysterio en moesten de titel afstaan aan hen.
Op Armageddon 2002 won Angle voor de derde keer het WWE Championship door Big Show te verslaan en kreeg hiervoor de hulp van Brock Lesnar. Tijdens zijn derde heerschappij, begon Angle een nieuwe verhaallijn wanneer hij diensten kreeg van manager Paul Heyman en "Team Angle".
Hij begon dan een vete met Lesnar, die de Royal Rumble match won op Royal Rumble 2003, nadat Lesnar claimde dat hij de nieuwe superster zou zijn op SmackDown!. In de "Main Event" op WrestleMania XIX, verloor Angle de wedstrijd van Lesnar en moest de titel afstaan aan hem.
Op 11 april 2003, onderging Angle een nekoperatie dat uitgevoerd werd door Dr. Hae-Dong Jho om de problemen aan de zenuwen, aan de osteofyten en aan de tussenwervelschijf te herstellen. Het alternatief operatie verminderde Angle's revalidatietijd van een jaar tot drie maanden.
Kort na zijn terugkeer, won Angle, op Vengeance 2003, de Triple Threat match van Lesnar en Big Show en heroverde voor de vierde keer het WWE Championship. In een aflevering van SmackDown! op 27 juli 2003 moest Angle de titel afstaan aan Lesnar, die 60-minuten Iron Man match won. Angle werd dan betrokken in een vete met Eddie Guerrero. De vete bereikte zijn hoogtepunt op WrestleMania XX en Guerrero won van Angle. Al snel kreeg Angle weer last van legitieme nekklachten. Als antwoord, kreeg Angle de rol van General Manager van SmackDown! en met zijn afwezigheid in de ring toe te schrijven, verwondde Big Show Angle door een 'chokeslam' uit te voeren vanuit het podium. In juli 2004 werd Angle als General Manager ontslagen door Vince McMahon en hij werd opnieuw actief als worstelaar.
In januari 2005, nam Angle deel aan de Royal Rumble, maar hij werd geëlimineerd door Shawn Michaels. Angle bleef Michaels spotten door zijn voormalige tag teampartner Marty Jannetty te verslaan en Sherri Martel, die in het verleden manager was van Michaels, aan te vallen. Dit leidde allemaal tot een 'Interpromotional' match op WrestleMania 21 tussen Angle en Michaels en Angle versloeg Michaels. Tussendoor werd Angle door de WWE Draft van SmackDown! naar Raw gestuurd. Angle zette hun vete met Michaels verder totdat hij van hem verloor op Vengeance 2005.
In januari 2006 keerde Angle terug naar SmackDown! om zich te concentreren op het vacante World Heavyweight Championship en veroverde meteen de vacante titel door de 20-man battle royal te winnen. Op Royal Rumble 2006 behield Angle de titel door Mark Henry te verslaan. Kort na de wedstrijd, maakte The Undertaker zijn terugkeer en daagde Angle uit voor een titelwedstrijd. Op No Way Out, op februari 2006, behield Angle de titel nadat hij Undertaker versloeg. Op WrestleMania 22 moest Angle de titel afstaan aan Rey Mysterio, die de Triple Threat match, en Randy Orton was de derde uitdager.
Op 29 mei 2006, werd Angle door de WWE Draft naar de nieuwe, opgerichte ECW-merk. Tijdens zijn periode in de ECW-merk, verwierf Angle de bijnaam "The Wrestling Machine" omdat hij een gebitsbeschermer in zijn mond had en verplette snel zijn tegenstanders. Na zijn verloren wedstrijd tegen Orton op Vengeance 2006, verscheen Angle sporadisch op de televisie.
Op 25 augustus 2006, omwille van zijn gezondheidsredenen, vroeg Angle aan de WWE een vroege ontbinding van zijn WWE-contract.
Op 1 april 2017, werd Kurt Angle opgenomen in de Hall of Fame. Op 3 april werd hij benoemd als de nieuwe General Manager van WWE Raw nadat Mick Foley ontslagen was.
Een paar weken nadat zijn contract met de WWE afliep, ondertekende Angle een contract met Total Nonstop Action Wrestling (TNA). Op 19 oktober 2006 maakte Angle zijn TNA-debuut en confronteerde Samoa Joe nadat Joe weigerde afstand te nemen van de NWA World Heavyweight Championship-riem die hij had gestolen van Jeff Jarrett. De twee mannen waren aan het vechten, toen Jarrett de riem terugnam. In een aflevering van Impact! op 16 november 2006, vond de eerste TNA-wedstrijd plaats voor Angle en werd geboekt om de wedstrijd te winnen van Abyss door de "Angle Lock" uit te voeren. Na de wedstrijd werd Angle aangevallen door Joe. Dit leidde tot een wedstrijd, op het worstelevenement Genesis, waarbij Angle Joe versloeg.
In januari 2007, op Final Resolution, werd Angle geboekt om de Iron Man match te winnen van Joe, met 3-2 en kreeg hij zicht op het NWA World Heavyweight Championship op Against All Odds, in februari 2007. Op die avond verloor Angle van Christian Cage waarbij Tomko en Scott Steiner de wedstrijd verstoorden. Dit leidde tot een vete tussen Angle en Steiner en een wedstrijd op Destination X, waar Angle de wedstrijd won.
Op Lockdown werd een Lethal Lockdown match georganiseerd tussen Team Angle en Team Cage en er werd een voorwaarde gesteld. De voorwaarde was dat als de worstelaar van Team Angle iemand van Team Cage had verslagen, deze een wedstrijd kreeg voor Cage's NWA World Heavyweight Championship. Angle moest een team opstellen en hij koos Samoa Joe, Rhino, Sting en Jeff Jarrett voor Team Angle, terwijl Cage koos voor A.J. Styles, Scott Steiner, Tomko en Abyss. Tijdens de wedstrijd viel Jarrett Abyss aan met zijn houten gitaar zodat Sting hem kon pinnen. Op Sacrifice moest Cage, in een Triple Threat match, zijn titel verdedigen tegen Sting en Angle. Een dag voor Sacrifice, maakte de National Wrestling Alliance, eigenaars van het NWA World Heavyweight en het NWA World Tag Team Championships, bekend dat Cage en Team 3D (Brother Ray & Brother Devon) geen kampioenen meer waren. Uitvoerend directeur van NWA, Robert K. Trobich, verklaarde dat Cage weigerde om zijn titel te verdedigen op de live-evenementen van NWA. Op Sacrifice won Angle de wedstrijd en verklaarde zichzelf als de nieuwe "World Heavyweight Champion". In de eerstvolgend aflevering van Impact!, stapte Angle naar de ring met een nieuwe kampioenschapsriem en hij kondigde zichzelf aan als de nieuwe "TNA World Heavyweight Champion". Door het controversiële einde van hun wedstrijd op Sacrifice, verklaarde Jim Cornette dat de titel vacant werd gesteld en organiseerde een King of the Mountain match voor de vacante titel, die plaats zou vinden op Slammiversary, op 17 juni 2007. Op die avond veroverde Angle de vacante titel en won de wedstrijd van Cage, Samoa Joe, A.J. Styles en Chris Harris.
Op Victory Road, in juli 2007, vormde de kersvers gekroonde X Division Champion Samoa Joe een duo met Angle om te worstelen tegen World Tag Team Champions Team 3D (Brother Ray & Brother Devon), met als voorwaarde dat als een worstelaar de andere tegenstander uittelde, hij de titel veroverde. Joe telde Brother Ray uit en veroverde de twee World Tag Team Championship-riemen. In de eerstvolgend aflevering van Impact!, Joe, die het X Division en World Tag Team Championships bezat, terwijl Angle het TNA en het IWGP Heavyweight Championships bezat, hem uit voor een wedstrijd op Hard Justice, in augustus 2007, waarbij de winnaar alle titels mag veroveren. Op die avond, won Angle van Joe en veroverde alle titels. Angle werd uitgeroepen als de tweede TNA Triple Crown Champion en werd de eerste worstelaar die alle drie beschikbare TNA-titels bezat op hetzelfde moment. Incluis het IGWP-titel, werd Angle een viervoudige kampioen. Op No Surrender 2007 moest Angle de Tag Team-titel en het X Division-titel respectievelijk afstaan aan Team Pacman en Jay Lethal. Op Bound for Glory 2007 moest Angle het TNA World Heavyweight Championship afstaan aan Sting, maar heroverde de titel in een aflevering van Impact! op 25 oktober 2007.
Op Turning Point vormde Angle een team met A.J. Styles en Tomko als The Angle Alliance tegen Samoa Joe, Kevin Nash en Scott Hall. In januari 2008, op Final Resolution, verdedigde Angle met succes zijn World Heavyweight Championship tegen Cage en kreeg hiervoor de hulp van Styles. Op Against All Odds, in februari 2008, verdedigde Angle opnieuw met succes de titel en kreeg hiervoor de hulp van Tomko, maar op Lockdown, in maart 2008, moest hij de titel afstaan aan Samoa Joe.
Nadat Angle een nekblessure opliep, was hij inactief. In het verhaallijn, keerde Angle terug op Impact! en vroeg aan zijn ex-vrouw Karen om zich te herenigen met hem, maar ze weigerde zijn aanbod. Op Slammiversary 2008, na een tussenkomst van Karen, verloor Angle de wedstrijd van Styles. Op Victory Road 2008 wonnen Angle en Team 3D de 6-man tag team Full Metal Mayhem match van Cage, Rhino en Styles. Op Hard Justice 2008, verloor Angle opnieuw van Styles en deze keer was een Last Man Standing match.
In de eerste aflevering van HD Impact!, startten Angle, Booker T, Kevin Nash en Sting een nieuw stable, The Main Event Mafia. Een week later, werd Scott Steiner lid van de groep. Op Turning Point 2008 won Angle de Falls Count Anywhere match van Abyss. Op Sacrifice 2009 moest Angle zijn leiderschap afstaan aan Sting die de wedstrijd won, waarbij een voorwaarde werd ingesteld dat als Angle de wedstrijd verloor, hij zijn leiderschap moest doorgeven aan Sting. Op 21 juni 2009, op Slammiversary, won Angle, met de hulp van Samoa Joe, de King of the Mountain match van Jarrett en heroverde voor de derde keer het TNA World Heavyweight Championship. In de eerstvolgende aflevering van Impact!, herwon Angle zijn leiderschap van de The Main Event Mafia nadat hij en de andere leden van de groep Sting aanvielen, terwijl Angle Samoa Joe verwelkomde als hun nieuwe lid. Op No Surrender 2009, in een five-way match, moest Angle de titel afstaan aan Styles. De overige tegenstanders waren Matt Morgan, Sting en Hernandez.
Angle begon een nieuwe vete met Desmond Wolfe en hij verloor de eerste wedstrijd van hem. Op Turning Point 2009 won Angle de herkansingswedstrijd van Wolfe. In januari 2010, op Genesis, verloor Angle de wedstrijd van Styles, die de hulp kreeg van Ric Flair, om het World Heavyweight Championship te winnen. Als resultaat werd Angle uitgesloten voor een nieuwe titelwedstrijd tegen Styles, zolang Styles kampioen was. In een aflevering van Impact! verloor Angle opnieuw van Styles omdat scheidsrechter Earl Hebner omgekocht werd door Flair. Als antwoord van het accident, spuugde Angle tegen Hogan en dreigde om TNA te verlaten om terug te keren naar de WWE. Later werd Hulk Hogan aangevallen door Scott Hall en Syxx-Pac en Angle bevrijdde hem.
Tijdens een aflevering van Impact! toonde Mr. Anderson geen respect aan de Amerikaanse soldaten en dat leidde tot een nieuwe vete met Angle. Op Destination X 2010 won Angle de wedstrijd van Anderson. Later werden Angle en Anderson geboekt voor een Steel Cage match op Lockdown, in april 2010, waarbij Angle de wedstrijd won. Daarna kondigde Angle dat hij pauze inlast.
In oktober 2010, op Bound for Glory, verloor Angle van Jeff Hardy. Tijdens de wedstrijd verstoorden Hogan en Eric Bischoff de wedstrijd en richtten samen met Hardy, Abyss en Jeff Jarrett een stable, de Immortal, op. Angle begon dan een vete met Jarrett en zijn vrouw Karen Jarrett (voorheen als Karen Angle) dat weken tot maanden heeft geduurd. Tussendoor werd Angle meermaals aangevallen door de leden van Immortal en op Genesis verloor Angle van Jarrett. In een aflevering van Impact!, zorgde Flair voor een 7-op-2 handicap match waarbij Angle een duo vormde met Crimson om te worstelen tegen Jarrett, James Storm, Robert Roode, Kazarian, Rob Terry, Gunner en Murphy. De wedstrijd eindigde toen Jarrett Angle uittelde. Een week later, keerde Fortune tegen Alliance en heeft zich aangesloten bij Angle, Crimson en Steiner. Op 13 februari 2011, op Against All Odds, verloor Angle opnieuw van Jarrett en als resultaat moest Angle Karen naar de ring begeleiden in een aflevering van Impact!, waar Jarrett en Karen opnieuw hun huwelijksgeloften overdeden.
Op 17 april 2011, op Sacrifice, wonnen Angle en Chyna de mixed tag team match van de Jarretts. Op Slammiversary IX, dat aangekondigd werd als de "final battle" tussen Angle en Jarrett, verdedigde Angle met succes zijn Olympisch gouden medaille tegen Jarrett en bovendien had Angle zicht op het TNA World Heavyweight Championship. In de eerstvolgend aflevering van Impact!, daagde Jarrett Angle uit voor een 'Parking Lot Brawl' wedstrijd en Jarrett stemde in met een contract. Op het contract stond dat als Jarrett de wedstrijd verloor, zou Angle hem dwingen om naar Mexico te verhuizen. Uiteindelijk won Angle het gevecht door Jarrett te verstikken met een T-shirt en hij zei "Adios" tegen hem. Zo eindigde de vete tussen hen.
Angle begon daarna samen met Sting een vete met de resterende leden van Immortal, terwijl TNA World Heavyweight Champion Mr. Anderson lid werd van de groep. In een aflevering van Impact! op 14 juli 2011, hielp Angle Sting om de titel te heroveren van Anderson. Op 7 augustus 2011, op Hardcore Justice, won Angle de titelwedstrijd van Sting en veroverde voor de vijfde keer de titel. In een aflevering van Impact! op 1 september 2011, moest Angle voor de eerste keer zijn titel verdedigen tegen Sting waarbij Angle de herkansingswedstrijd won en hij kreeg hiervoor de hulp van Hulk Hogan.
In een aflevering van Impact Wrestling, in oktober 2011, moest Angle de titel afstaan aan James Storm. Later kreeg Angle meerdere titelwedstrijden tegen Storm om de titel te heroveren, maar hij faalde telkens. In de eerste maanden van het jaar 2012 had Angle verscheidene wedstrijden tegen Jeff Hardy zoals op Victory Road, op 18 maart 2012, waarbij Angle won en op 15 april 2012, op Lockdown waarbij Hardy de Steel Cage match won.
In de eerstvolgende aflevering van Impact Wrestling, na LockDown, won Angle van Styles, na inmenging van Styles' rivalen Christopher Daniels en Kazarian. Een week later waarchuwde Angle de twee Immortal-leden om zich nooit meer te mengen in een van zijn wedstrijden. Op 13 mei 2012, op Sacrifice, won Angle de herkansingswedstrijd van Styles, maar Daniels en Kazrian verstoorden de wedstrijd. Na de wedstrijd zorgde Angle ervoor om Styles te beschermen tegen Daniels en Kazarian en Angle werd daardoor fanfavoriet in plaats van 'schurk'. Op 10 juni 2012, op Slammiversary, veroverden Angle en Styles het TNA World Tag Team Championship van Daniels en Kazrian. Uiteindelijk moesten Angle en Styles later hun titel terug afstaan aan Daniels en Kazarian. Op 9 september 2012, op No Surrender, probeerden Angle en Styles de titel te heroveren van Daniels en Kazarian, maar ze faalden.
In een aflevering van Impact Wrestling, in oktober 2012, werd Angle, na een wedstrijd tegen Hardy, aangevallen door de leden van Aces & Eights. Op 11 november 2012, op Turning Point, versloeg Angle Aces & Eights-lid Devon, ondanks dat de resterende leden van Aces & Eights zich in de wedstrijd probeerden te mengen. Angle zette zijn vete met de groep verder en in een aflevering van Impact Wrestling op 6 december 2012, won Angle van DOC. Een paar weken later was Angle inactief omdat Aces & Eights-lid, Mike Knox, Angle zijn nek verwondde met een hamer. In een Impact Wrestling aflevering op 31 januari 2013, keerde Angle terug in de ring en hij versloeg Aces & Eights-lid, Mr. Anderson. In een aflevering van Impact Wrestling op 21 maart 2013 verloor Angle de Fatal Four-Way match waarbij Hardy won. De overige tegenstanders waren Magnus en Samoa Joe.
Angle trouwde op 19 december 1998 met Karen Smedley, met wie hij in 2002 een dochter kreeg en in 2006 een zoon. In augustus 2007 debuteerde Karen in TNA als Angle's valet. In september 2008 werd bekend dat zij wilde scheiden en trouwde later, in 2010, met Jeff Jarrett.
Op 20 juli 2010 trouwde Angle met actrice Giovanna Yannotti. Het koppel kreeg een dochter in 2011. Op oudejaarsavond 2012 kregen zij hun tweede kind, eveneens een dochter.
Angle is een fan van de Pittsburgh Steelers, een professionele American Football team.

Een ampul is een glazen of plastic container waarin men voornamelijk medicijnen bewaart. 
Ampullen worden gemaakt van glazen buizen welke een specifieke diameter hebben (bekende leveranciers van deze buizen zijn Schott, NAFVSM, Nipro, Kimble en Bormioli.) Deze buizen worden aan de ampulfabrikant geleverd welke de uiteindelijke vorm verkrijgt door deze buizen in een carrousel te plaatsen. Een carrousel heeft een vast aantal posities (30, 32, 36) en door rotatie van de buis en het toevoegen van hitte (door middel van vlammen) wordt een specifieke vorm verkregen. Nadat de vorm verkregen is, worden de ampullen verder verwerkt op een productielijn. Hier gaan zij door een ontspanningsoven, wordt OPC, scorering of color break ring aangebracht (al dan niet met kleurcodering ter identificatie) en eventueel wordt een opschrift aangebracht. Vaak wordt visuele controle uitgevoerd waarna de ampullen verpakt worden voor verscheping.
Hier worden de verdere bewerkingen uitgevoerd zoals het aanbrengen van de OPC of color break ring. OPC en color break ring worden gebruikt om de ampul te openen. Dit kan plaatsvinden door een kras in het glas te maken waardoor het breekt bij het uitoefenen van kracht. Een punt wordt boven de kras aangebracht ter herkenning. Na het openen van de ampul kan men het medicijn toedienen. Een color break ring is een ring die op de ampul aangebracht wordt. Het materiaal van deze ring heeft een lagere uitzettingscoëfficiënt dan het glas waardoor er spanningen optreden. Door het uitoefenen van kracht zal de ampul breken. Ook met deze methode kan men na het openen het medicijn toedienen. 
De basisvormen van de verschillende ampullen staan beschreven in DIN/ISO 9187.

Peter Klashorst, eigenlijk Peter van de Klashorst (Santpoort, 11 februari 1957) is een Nederlands kunstschilder, fotograaf en muzikant.
Van 1976 tot 1981 bezocht hij de Gerrit Rietveld Academie te Amsterdam. Hier maakt hij kennis met de broers Maarten en Rogier van der Ploeg en samen richten ze de new wave band Interior op, waarin Klashorst basgitaar speelt. In 1981 muteert Interior in Soviet Sex, nog altijd met de gebroeders Van der Ploeg. In deze tijd zijn de drie ook actief in de door opgerichte piraten-televisiezender PKP TV (Ploeg/Klashorst/Ploeg). Gedurende de jaren 80 wordt Klashorst gerekend tot de "Nieuwe Wilden". Zijn uitbundige schilderwerk werd in 1983 bekroond met de "Koninklijke Subsidie voor de Vrije Schilderkunst".
In 1987 begon Klashorst na gesprekken op Tenerife met de Tsjechische kunstenaar Jiri Georg Dokoupil het in Amsterdam gevestigde kunstenaarscollectief "After Nature", dat zich afzette tegen het heersende abstract expressionisme. Bekend en berucht waren hun gezamenlijke performances op straat, in de natuur en tijdens kunstmanifestaties. In 1995 viel de After Nature groep weer uiteen. In de tussentijd had deze groep ook het Amsterdams Instituut voor de Schilderkunst (AIS) opgericht, waar zij open schilderworkshops organiseerden. In 1997 neemt Klashorst ook weer deel aan de reünie van de band Soviet Sex en brengt het album "Hotel Winston" uit.
Klashorst verraste het kunstpubliek regelmatig met een nieuwe schilderstijl maar haalde ook regelmatig het landelijke nieuws met zijn losbandige levensstijl. Hij schilderde en fotografeerde in Afrika vele dames. In 2000 belandde hij in het overwegend islamitische Senegal in een politiecel. Hij werd verdacht van het aanzetten tot losbandigheid en het vervaardigen van obscene afbeeldingen omdat hij lokale vrouwen naakt had geschilderd. Door het omkopen van ambtenaren wist hij zich op borgtocht vrij te kopen, en in stilte via Gambia het land te ontvluchten. Later verbleef hij met regelmaat in Nairobi, Mombassa (Kenia) en Bangkok (Thailand).
In 2003 verscheen "King Klashorst", een geautoriseerde biografie door Robert Vuijsje. In 2006 haalde hij de pers met de oprichting van de 'kunstenaarspartij' Huisje-boompje-beestje, die dat jaar bij de gemeenteraadsverkiezingen in Amsterdam 787 stemmen behaalde (0,3%).
Begin 2011 vond een tentoonstelling plaats in het Tuol Sleng-museum in Phnom Penh (Cambodja). Klashorst schilderde de slachtoffers van de Khmer Rouge-periode, portretten die hij vervolgens met een spuitbus bewerkte. Het project wordt gesteund door UNESCO.
In 2011 verscheen zijn autobiografie "Kunstkannibaal", waarvan de publicatie met veel media-aandacht gepaard ging. In december 2011 exposeerde Klashorst in de Amsterdamse galerie Naleye zijn Cambodjaanse portrettenreeks, aangevuld met recent werk.
In januari 2014 werd bekend dat Klashorst aan aids lijdt.

De midweek is de benaming voor enkele aaneengesloten dagen van de week, zonder dat daarin een weekeinde voorkomt.
De term wordt vooral gebruikt in de vakantiebranche, waarbij wordt geprobeerd om leegstaande en dus niet-lucratieve hotelkamers of vakantiehuisjes te verhuren. Feitelijk gaat het daarbij om een aantal overnachtingen (twee, drie of vier). Bij vier overnachtingen beslaat de midweek de maandag tot en met de vrijdag. Bij drie van maandag tot donderdag of van dinsdag tot vrijdag.

Dit een lijst van rivieren in de staat New York.

Castorocauda lutrasimilis is een dier behorend tot de Mammaliaformes en meer in het bijzonder tot de groep van de Docodonta, dat 164 miljoen jaar geleden tijdens het Midden-Jura leefde in het gebied van het huidige Binnen-Mongolië.
De soort is in 2006 beschreven door Ji Qiang op grond van bestudering van een veel eerder ontdekt fossiel (JZMP04117) uit de Daohugou Beds. De geslachtsnaam betekent "beverstaart", de soortaanduiding: "op een otter gelijkend". "Castorocauda" is binnen de Docodonta met meest verwant met de Europese vormen "Krusatodon" en "Simpsonodon".
Zoals de naam al aanduidt gaat het om een dier dat, hoewel niet tot de zoogdieren in strikte zin behorend, wel veel eigenschappen heeft van een modern zoogdier, met name de haarvacht. Dát "Castorocauda" een vacht bezat, toont het fossiel onomstotelijk aan want het bezit zo'n buitengewone staat van preservering dat de haren bewaard zijn gebleven, ook van een ondervacht. Het is de vroegst bewaard gebleven aan die van zoogdieren homologe vacht die tot nu toe bekend is. Voor de beschrijving van "Castorocauda" waren de zoogdieren uit de Yixian-formatie (circa 125 miljoen jaar oud), zoals "Eomaia" en "Sinodelphys", de oudst bekende zoogdieren/zoogdierachtigen waarbij een vacht bewaard is gebleven. Het fossiel toont ook dat de vrij dikke staart in de achterste helft schubben bezat zoals een bever. Het gebit is echter van een carnivoor, vandaar dat de soortnaam naar een otter verwijst. Er zijn ook nog vage sporen van webben tussen de tenen, zodat een aquatische levenswijze verondersteld wordt. Bovendien zijn bij "Castorocauda" sporen aan de enkels bewaard gebleven, die waarschijnlijk net als bij het hedendaagse vogelbekdier de uitgangen bevatten van gifklieren. Dergelijk complete fossielen van Mammaliaformes uit het Mesozoïcum zijn een hoge uitzondering.
Een ander opmerkelijk feit betreft de grootte van "Castorocauda". Het dier was ongeveer een halve meter lang en rond de 800 gram zwaar, waarmee "Castorocauda" een ware reus was onder de toenmalige zoogdierachtige vormen.

Dit is een incomplete lijst van rivieren in North Carolina.

Dit is een lijst van rivieren in North Dakota.

Dit is een lijst van rivieren in Ohio.

Dit is een lijst van rivieren in Oklahoma.

Dit is een lijst van rivieren in Oregon.

De bureaustoel is een stoel die is ontworpen om op de werkplek in een kantooromgeving te worden gebruikt aan een bureau. In de regel heeft een bureaustoel een poot die onderaan uitloopt op vier of vijf kleine horizontale pootjes met wieltjes eraan. Sommige modellen hebben armsteunen. Een bureaustoel kan meestal draaien, in hoogte versteld worden en rijden. Ergonomisch ingerichte modellen zijn zo in te stellen dat ze een optimale en gezonde werkhouding mogelijk maken. Meestal is een bureaustoel bekleed met kussens van textiel of kunstleer. Bij duurdere modellen kan dat ook echt leer zijn.
Tot in de negentiende eeuw bestond een stoel gewoonlijk uit vier poten, een zitvlak en een rugleuning en soms ook armleuningen. Charles Darwin de eerste die, net na zijn De reis van de Beagle, wieltjes onder zijn stoel plaatste. Met deze toevoeging kon hij sneller zijn werkkamer door om organismen te bestuderen. Darwin is voor zover bekend de eerste die met een verrijdbare stoel heeft geëxperimenteerd en heeft zo heeft bijgedragen aan de ontwikkeling van de eerste bureaustoel.
In 1849 kwam in de Verenigde Staten de "Centripetal Spring Chair" op de markt. Dit was de eerste speciaal ontworpen bureaustoel. Het meubelstuk bestond uit een frame van gietijzer en had bijna dezelfde onderdelen als een moderne bureaustoel. Hij had wieltjes, kruisvoet, zitvlak, rugleuning, armsteunen en een hoofdsteun. Een gasveer om de hoogte in te stellen ontbrak, want die techniek bestond nog niet. 
Sinds het op de markt komen van de bureaustoel is deze steeds verder ontwikkeld. Design, ergonomie en de NEN-EN 1335 en NPR 1813 normen waren daarbij belangrijk.
Een bureaustoel is een van de basishulpmiddelen bij het werken op kantoor. Langdurig zittend werk kan leiden tot lichamelijke klachten, onder andere met betrekking tot rug, schouders en nek. Voor kantoormeubilair zijn daarom normen gesteld; de belangrijkste is de Europese Norm 1335, waarin veiligheid en maatvoering worden voorgeschreven. Specifiek voor Nederland is de NPR 1813 opgesteld, met daarin aanvullend advies op het gebied van maatvoering. Binnen Europa wordt ook de Britse norm BS 5459 nog gebruikt en buiten Europa is de Amerikaanse Ansi Bifma-norm een belangrijke standaard. Beide laatstgenoemde gaan hoofdzakelijk over veiligheid.
Er bestaat ook een wereldkampioenschap bureaustoelracen. De deelnemers moeten daarbij zo snel mogelijk een hindernissenparcours afleggen.

Dit is een lijst van rivieren en beekjes in Pennsylvania.

Dit is een lijst van rivieren in Rhode Island.

Dit is een onvolledige lijst van rivieren in South Carolina.

De eetkamerstoel is meestal een eenvoudige stoel die dienstdoet om te zitten tijdens een maaltijd. Soms vormt een set eetkamerstoelen een combinatie met een bijpassende eettafel. Eettafelstoelen zijn er in alle denkbare materialen: hout, metaal, kunststof, riet enz. Indien de zitting van de stoel nogal hard is, wordt deze soms voorzien van een kussentje, ook ziet men soms een kussentje vastgeknoopt of op andere wijze bevestigd aan de rugleuning.

Dit is een lijst van rivieren in South Dakota.


Dit is een lijst van rivieren in Tennessee.

Dit is een lijst van rivieren in Texas.

Dit is een lijst van rivieren in Utah.

Dit is een incomplete lijst van rivieren in Vermont.

Dit is een lijst van rivieren in Virginia.

Dit is een lijst van rivieren in de staat Washington.

Het spliceosoom is een ingewikkelde machine, dat een rol speelt bij de eukaryotische genexpressie met betrekking tot het knippen (cleavage) van de introns uit het pre-mRNA en het plakken (splicing) van de exons en zo het mRNA vormt. Een spliceosoom heeft een massa van meer dan een mega-Dalton.
Het spliceosoom bestaat uit 5 snRNP's (uitgesproken als snurps). Een snRNP bestaat uit kleine in de celkern voorkomende ribonucleoproteïne stukjes, RNA en een aantal proteïnen. Daarnaast zijn proteïnen en proteïnecomplexen, die geen deel uitmaken van het spliceosoom , erbij betrokken.
Er wordt onderscheid gemaakt in twee soorten spliceosomen:
Het spliceosoom wordt voor elke verwijdering van de introns direct op het pre-mRNA uit de verschillende onderdelen opgebouwd. Daarbij bindt de U1 snRNP zich aan de 5' spliceplaats en vormt de U2 snRNP met behulp van andere proteïnefactoren (U2AF, U2 auxilliary factor) het polypyrimidine-trakt. Ten slotte volgt de binding van het zogenoemde tri-snRNP's, een complex van U4, U6 en U5 snRNP's. Na structuurverandering, waarbij verdere niet snRNP factoren zijn betrokken ontstaat het actieve spliceosoom waarin de U1 en U4 snRNP's ontbreken. Het actieve spliceosoom katalyseert de eerste stap van de transesterificatie in het spliceproces, waardoor het vrije 5' exon en 3'exon-intronlasso (intron lariat) gevormd worden. Na verdere veranderingen in structuur en samenstelling van het spliceosoom volgt de tweede stap in het spliceproces, waarbij de introns verwijderd en de exons aan elkaar geplakt worden. Hierna valt het spliceosoom weer uit elkaar.

Dit is een lijst van rivieren en beekjes in West Virginia.

Dit is een lijst van rivieren in Wisconsin.

Saladin (Tikrit, 1137 of 1138 – Damascus, 4 maart 1193) was een generaal die de Ajjoebidische dynastie van Egypte en Syrië stichtte. Zijn bekendste daad is het heroveren van Jeruzalem op de kruisvaarders. Hoewel Saladin een Koerdische dynastie stichtte, zijn de meningen over zijn eigen etniciteit tegenwoordig verdeeld.
In het Arabisch heet Saladin صلاح الدين يوسف بن أيّوب, Salah ad-Din Yoessoef bin Ajjoeb. Zijn naam betekent letterlijk ""de juistheid / goedheid van de Godsdienst" en wordt soms voorafgegaan door de titel الملك الناصر, "al-Malik an-Nāṣir", wat "de Zegevierende Heerser"" betekent.
Saladin werd geboren als zoon van Najm ad-Din Ajjoeb (gouverneur van Baalbek). Hij werd op latere leeftijd naar Damascus gestuurd om te leren. Hij bleef tien jaar in Damascus om voor Nureddin (heerser van Syrië) te werken. In 1169 volgde hij zijn oom Shirkuh als vizier van Egypte op. Hij kreeg op dat moment een zware last op zijn schouders, namelijk het verdedigen van Egypte tegen het Koninkrijk Jeruzalem. Iedereen dacht dat Saladins verblijf in Egypte van korte duur zou zijn, hij had geen controle over het sjiïtische leger van Egypte, maar door de dood van kalief Al-Adid in 1171 wist Saladin de macht naar zich toe te trekken.
Saladin verbeterde de economie van Egypte en reorganiseerde het Egyptische leger. Hij deed zijn best de conflicten waar Nureddin bij betrokken was uit de weg te gaan. Hij wachtte tot Nureddin dood was voor hij begon met zijn militaire campagne. In 1174 stierf Nureddin en werd Saladin sultan van Egypte. Na de dood in 1181 van de opvolger van Nureddin in Syrië, as-Salih Ismail al-Malik, trok Saladin met zijn leger naar Damascus en verkreeg zo ook Syrië. Ter legitimatie trouwde hij met de weduwe van Nureddin. Hij begon daarna met het inlijven van kleine moslimstaatjes. Hij verklaarde zich onafhankelijk van de Seltsjoeken en bracht het Soennisme terug naar Egypte. Hij breidde Egypte westwaarts uit tot aan de Maghreb en veroverde Jemen.
Saladin had zich twee keer terug moeten trekken tijdens gevechten tegen het Koninkrijk Jeruzalem (in 1171 en 1173). Hij won ook enkele veldslagen maar werd bij de slag bij Montgisard zwaar verslagen (slechts een tiende van zijn leger overleefde de slag).
In 1178 was er vrede tussen de kruisvaardersstaten en Saladin. Saladin gebruikte deze vrede om zijn leger opnieuw op te bouwen en begon in 1179 weer met aanvallen. Hij kreeg echter te maken met Reinoud van Châtillon die hem uit zijn tent probeerde te lokken door onschuldige burgers en karavanen aan te vallen. Reinoud voer met schepen de Rode Zee op en viel Saladin aan. Toen Reinoud de heilige steden Mekka en Medina dreigde aan te vallen, deed Saladin een tegenaanval door Kerak (Reinoud's hoofdkwartier) aan te vallen in 1183 en in 1184. Uit wraak viel Reinoud in 1185 een karavaan pelgrims aan.
Saladin deed in 1187 een grote aanval op het Koninkrijk Jeruzalem. Op 4 juli 1187 vond de Slag bij Hattin plaats. Een groot leger van christenen (meer dan 20.000 soldaten) aangevoerd door Reinoud van Châtillon en Guy de Lusignan werd vernietigend verslagen door Saladin. Saladin liet de christenen uitdrogen door alle waterbronnen te vernietigen of te bezetten.
Tijdens de slag werden Reinoud en Guy de Lusignan gevangengenomen samen met vele tempeliers en hospitaalridders. De Tempeliers en Hospitaalridders werden na gevangenneming onthoofd. Ook Reinoud ontsnapte niet aan dit lot en werd door Saladin persoonlijk onthoofd. Guy de Lusignan werd gespaard. Dankzij deze overwinning had Saladin weinig moeite Jeruzalem in te nemen: op 2 oktober 1187 werd de stad, na 88 jaar bezetting door de kruisvaarders, ingenomen. Enkel Tyrus bleef als kruisvaardersstad bestaan. In 1188 liet Saladin Guy de Lusignan vrij, die naar zijn vrouw Sibylla van Jeruzalem ging.
Na de val van Jeruzalem riep paus Clemens III het christendom op tot de Derde Kruistocht. Als voornaamste leiders traden op: de Duitse keizer Frederik Barbarossa en de koningen Filips II van Frankrijk en Richard Leeuwenhart van Engeland. Het Duitse leger kwam het eerst aan in Klein-Azië, maar Frederik Barbarossa verdronk op 10 juni 1190 in de Selef, waarna het Duitse leger uiteenviel. De Franse en Engelse koningen kwamen over zee en veroverden Akko in 1191. Tijdens het beleg stierf de Vlaamse graaf Filips van de Elzas op 1 juni 1191. Wegens aanhoudende wrijvingen met Richard Leeuwenhart trok Filips August zich terug. Richard veroverde een deel van de kuststreek dat het Koninkrijk Jeruzalem zou vormen, maar kon de stad zelf niet op Saladin veroveren. Hij verkreeg van deze laatste slechts vrije toegang voor de christenen tot de heilige plaatsen.
Opmerkelijk was de goede relatie tussen Richard Leeuwenhart en Saladin. Toen Richard gewond raakte stuurde Saladin hem zijn arts (in die tijd waren de moslims ver vooruit op de westerse geneeskunde) en toen Richard zijn paard verloor tijdens een gevecht stuurde Saladin er twee voor in de plaats. Er waren zelfs vredesonderhandelingen, waarbij onder meer een mogelijk huwelijk tussen Saladins broer Al-Adil en Richards zuster Johanna Plantagenet besproken werd. Dit liep echter stuk op religieuze verschillen. Uiteindelijk kwamen Richard en Saladin in 1192 tot een overeenkomst: Jeruzalem zou in handen blijven van de moslims maar er zou vrij toegang worden verleend aan christelijke pelgrims.
Saladin stierf op 4 maart 1193 in de Citadel van Damascus, kort na het vertrek van Richard Leeuwenhart. Er wordt verteld dat op het moment dat Saladins schatkist geopend werd om geld voor zijn begrafenis te zoeken er niet genoeg geld aanwezig zou zijn om die te financieren, omdat Saladin een groot deel van zijn geld weggegeven zou hebben aan hen die het beter konden gebruiken. Saladin ligt begraven in een mausoleum aan de noordzijde van de Grote moskee van Damascus. Zijn tombe is, na die van de imams Hoessein en Ali en de overige leden van de "Ahl al-Bayt", een van de meest bezochte ter wereld.
Er is tegenwoordig discussie onder historici over zijn etniciteit, maar voor Saladin zelf was dit niet aan de orde. Hij zag zichzelf uitsluitend als islamitisch. Onder meer de volgende mogelijkheden worden over zijn etniciteit geopperd:
Een ander discussiepunt is Saladins vermeende menselijkheid. Tot voor kort volgden historici de middeleeuwse kroniekschrijvers, die meenden dat Saladin een groot leider was met een ongewoon humane inslag. Hij stond lange tijd bekend als leergierig, open en vergevingsgezind. Sjiitische historici wijzen daarentegen op de meedogenloze wijze waarop de soennitische opvattingen in Egypte zijn opgelegd.

Dit is een lijst van rivieren in Wyoming.

Zie ook: (zie overlegpagina).

Dick Matena (Den Haag, 24 april 1943) is een Nederlandse striptekenaar en scenarist van stripverhalen. Behalve onder zijn echte naam publiceerde hij onder de pseudoniemen A. den Dooier, John Kelly en Dick Richards.
Matena begon in 1960 op 17-jarige leeftijd als vrijwilliger bij de Toonder Studio's. In het begin werkte Dick Matena vooral mee aan tekenprojecten van Tom Poes (1962-1963) en Panda (1961-1968). In 1964 ging hij freelance werken, in eerste instantie alleen voor de Toonder studio's. Hij tekent in het begin onder andere zijn eerste eigen strip Polletje Pluim. In 1968 verscheen de eerste strip van zijn eigen hand in het jeugdtijdschrift "Pep".
Voor "Pep" tekende hij de strips De Argonautjes (1968-1973) en Ridder Roodhart (1969-1971), naar scenario's van Lo Hartog van Banda. Zelf schreef hij de scenario's voor de Macaroni's (1971-1975) en Blook (1972-1973).
Later tekende en schreef hij de strip Grote Pyr (1971-1975) die werd opgevolgd door de strip Kleine Pier (1975-1976) in het blad "Eppo". Voor "Eppo" maakte Matena ook drie verhalen van de strip Dandy (1979-1981), en een aantal korte verhalen onder pseudoniem A. den Dooier.
Gedurende de periode dat hij voor "Eppo" werkte schreef hij vier scenario's voor de strip Storm (1978-1980) en onder pseudoniem Dick Richards acht scenario's voor de strip De Partners (1976-1984), getekend door Carry Brugman.
In 1977 tekende Matena zijn eerste realistische strip, Virl, voor "Mickey Maandblad". Met zijn realistische werk ontwikkelde hij een geheel eigen, soepele stijl. In hetzelfde jaar begon hij met het tekenen van korte verhalen voor een volwassen publiek. Al snel werden deze verhalen ook in het buitenland gepubliceerd, en naderhand zijn ze in albums als "Amen" en "Mythen" verzameld. Vanaf nu kenmerkte zijn werk zich door bizarre gebeurtenissen en het gebruik van zware symboliek.
In de periode van 1982 tot 1984 woonde Dick Matena in Spanje waar hij voor het Spaanse agentschap Selleciones Illustrades de strips "Het Web" en "De Prediker" tekende.
In het stripblad "Titanic" verschenen twee verhalen van Sterrenschip.
Na zijn verhuizing naar België maakte hij "De laatste dagen van Adgar Allan Poe" voor uitgeverij Casterman, en voor uitgeverij Lombard tekende hij "Gauguin en Van Gogh" en "Mozart & Casanova".
Op scenario's van Martin Lodewijk tekende Dick Matena vanaf 1996 een drietal spin-off verhalen van Storm. In eerste instantie deed hij dit onder het pseudoniem John Kelly. Het laatste deel is wel onder zijn eigen naam verschenen. Deze albums zijn onderdeel van de reeks "Kronieken van de Tussentijd".
Op verzoek van de Toonder studio's blies hij in 1997 Tom Poes nieuw leven in. Hiervan zijn twee verhalen verschenen in de "Donald Duck". Op 19 oktober 2012 verscheen de eenmalige Bommelglossy. Dick Matena tekende voor deze glossy het omslag en diverse illustraties. Vanaf 8 maart 2013 verschijnt er een nieuw Tom Poes verhaal: “de Pas-Kaart”, waarvan Matena zowel de schrijver als de tekenaar is.
Een ambitieus project van Matena is het in stripvorm gieten van klassiek geworden romans uit de (internationale) literatuurgeschiedenis.
Vanaf 2001 werkte Dick Matena aan een bewerking van de roman "De Avonden" van Gerard Reve. Deze strip kreeg een voorpublicatie in "Het Parool" en werd vervolgens door de Bezige Bij in vier delen in albumvorm uitgebracht. De strip is thans ook verkrijgbaar in één deel.

Het The Venetian Resort Hotel Casino is een hotel en casino aan Sands Avenue met een Venetiaans thema in Las Vegas, Nevada, gebouwd op de plek waar eens het Sands Hotel stond aan de Las Vegas Strip. The Venetian is eigendom van, en wordt beheerd door, de Las Vegas Sands Corporation.
The Venetian heeft 4049 suites en een 11.148 m² groot casino. Het ligt aan de oostelijke kant van de Strip, tussen "Harrah's" en "Wynn Las Vegas". Het plafond in het overdekte winkelcentrum is beschilderd met wolken die met de bezoeker mee lijken te bewegen. Bezoekers kunnen verder een gondelvaart maken, die deels binnenshuis plaatsvindt.
In 2007 werd in Macau ook een Venetian geopend. Met bijna 50.000 m² aan casino-oppervlak is het wat betreft speelruimte ruim vier keer zo groot als de vestiging in Las Vegas. Tevens is het het grootste hotel in Azië en het op drie na grootste gebouw ter wereld.

Petrus ("Piet") van Reenen (Utrecht, 17 januari 1909 – Amsterdam, 8 juni 1969) was een Nederlands voetballer.
Van Reenen is de topschutter aller tijden van Ajax. Hij scoorde voor Ajax 273 keer in 237 wedstrijden. Daardoor kreeg hij de bijnaam Goaltjes-Piet.
Van Reenen begon zijn voetballoopbaan bij UVV in Utrecht waar hij in 37 wedstrijden 30 goals maakte. Zijn debuut voor UVV had plaats op 3 oktober 1926 toen hij op 17-jarige leeftijd in de tweede wedstrijd van het seizoen in de uitwedstrijd tegen Hilversum in de tweede helft inviel voor midvoor Kan. De rest van het seizoen speelde hij alle wedstrijden mee. Zijn eerste goals scoorde Van Reenen op 17 oktober 1926. In de met 2-0 gewonnen uitwedstrijd tegen V.O.C. maakte hij beide goals. Zijn doelpunt in de 22e minuut was het eerste in een onafzienbare rij. Pas zestien jaar later maakte hij zijn 303e en laatste doelpunt. Van Reenen is de eerste Nederlandse speler die de grens van 300 competitiedoelpunten op het hoogste niveau brak. In zijn tweede seizoen kreeg Van Reenen zoals veel jonge spelers te maken met een terugslag. Hij werd maar zeven keer opgesteld en maakte slechts een doelpunt. De eerste vier wedstrijden stond hij nog in de basis maar daarna werd nog maar sporadisch gebruik van hem gemaakt. In zijn derde en laatste seizoen bij UVV sukkelde Van Reenen af en toe met blessures. UVV stond bijna het hele seizoen onderaan en degradeerde uiteindelijk ook. Ondanks dat het elftal slecht draaide en in constant wisselende samenstellingen op het veld kwam slaagde Van Reenen er toch nog in om 10 doelpunten te maken in 13 wedstrijden. In zijn periode bij UVV kwam Van Reenen tot drie optredens met 1 doelpunt tegen Ajax. Hij maakte blijkbaar voldoende indruk om na de degradatie van UVV in 1929 bij de Amsterdammers te mogen komen spelen. Bij Ajax speelde hij van 15 september 1929 (debuut tegen DFC) tot 18 oktober 1942 (tegen Blauw Wit). Nadat Van Reenen na afloop van het seizoen 1939-1940 eigenlijk al was gestopt kwam hij later nog weleens opdraven als Ajax in nood zat. Van Reenen stopte uiteindelijk op zijn 33e definitief met voetbal.
Ondanks zijn grote talent voor het maken van doelpunten heeft Van Reenen slechts twee interlands gespeeld. Hij wist hierin het doel niet te vinden. Voor het Nederlands Elftal werd hij niet de ideale midvoor bevonden.

In de boekenverkoop is ramsj (Jiddisch voor "ongeregeld goed, rommel") of modern antiquariaat de aanduiding voor boeken die tegen afbraakprijzen op de markt gebracht worden. Het gaat hierbij om nieuwe, niet eerder verhandelde boeken die niet goed meer lopen en die door de uitgever worden "verramsjt", hetgeen wil zeggen dat de eerder bepaalde vaste boekenprijs definitief wordt opgeheven. Het begrip ramsj heeft ook geen betrekking op door antiquaren verkochte tweedehands of oude boeken.
Vooral tegen het einde van de 20e eeuw kregen boeken een steeds hogere omloopsnelheid. De kosten voor het in depot houden van een titel – voor de reguliere Nederlandse en Vlaamse boekhandels gebeurt dat bij het Centraal Boekhuis in Culemborg – begonnen zo op te lopen, dat het voor uitgevers interessanter werd om de overgebleven voorraad en masse te verkopen; in de regel gebeurt dit drie jaar na verschijning van een boek. Uitgevers verkochten in het verleden deze voorraden aan een winkelketen als De Slegte en verkopen deze tegenwoordig aan grote boekhandels met een ramsjafdeling als Scheltema in Amsterdam, of aan winkels die zich specialiseren in het ramsjboek en die zich afficheren als “witte boekhandels” of “discountboekhandels”. Overigens hebben ook andere grote boekhandels vaak een ramsjafdeling voor nieuwe boeken die zij hebben ingekocht maar waarvan de loop uit de verkoop is.
Een bepaling in auteurscontracten maakt het in de regel onmogelijk dat een uitgever een boek eerder dan drie jaar na verschijning gaat verramsjen. Dit is namelijk niet voordelig voor een auteur, aangezien royalty's op basis van auteursrecht worden afgeleid van de verkoopprijs van een boek, die dan lager is; bij verramsjte boeken is er zelfs vaak helemaal geen sprake meer van royalty's. Uitgevers en boekhandelaren proberen deze bepaling soms te ontduiken door bepaalde exemplaren of zelfs hele partijen boeken aan de koper te brengen als “beschadigde exemplaren”; deze zijn vaak niet te onderscheiden van splinternieuwe exemplaren. Soms worden ze bewust beschadigd door met een viltstift de snede van het boek te merken. Het komt ook voor dat (vaak in overleg met de auteur) een deel van de resterende oplage verramsjt wordt, terwijl de rest gewoon in de handel blijft, zodat het boek nog steeds regulier leverbaar is.

Casino's en hotels in Las Vegas, Nevada.



Pär Fabian Lagerkvist (Växjö, 23 mei 1891 - Stockholm, 11 juli 1974) was een Zweedse schrijver en dichter die in 1951 de Nobelprijs ontving. Enkele bekende boeken van Lagerkvist zijn "Ångest", "Barabbas" en "Dvärgen" (De Dwerg) waarmee hij in 1944 internationaal doorbrak. Vanaf 1940 was Lagerkvist lid van de Zweedse Academie, op zetel 8. Pär Fabian Lagerkvist is de vader van Bengt Lagerkvist.

Sony Music Studios (of Sony Studios New York) is een Amerikaans muziekproductiestudiocomplex in New York City. Het is de belangrijkste muziekstudio van Sony Music (en moederbedrijf Sony BMG) in de Verenigde Staten, met zeven opnamestudio's, twee geluidsstages, twee grote video- en audiostage en meer dan zestien (re)masteringsstudio's.
De studio's liggen aan West 54th Street 22, in het noordwesten van Manhattan.

Het Java-eiland is een woonwijk op een schiereiland in het Oostelijk Havengebied van Amsterdam. De Javakade in Amsterdam-Oost kreeg zijn naam in 1914 en werd vernoemd naar het eiland Java, een van de grote Soenda-eilanden. De Javakade vormt de zuidelijke begrenzing van het begin 20e eeuw aangelegde schiereiland. De noordelijke begrenzing wordt gevormd door de Sumatrakade.
Met de aanleg in het IJ werd aan het eind van de 19e eeuw begonnen. Aanvankelijk was het eiland een golfbreker voor de Oostelijke Handelskade, net als het oostelijker gelegen KNSM-eiland. Later werd het uitgebreid met de IJkade, en opgehoogd met baggerspecie uit het Noordzeekanaal. Op het haventerrein dat zo ontstond vestigde zich onder meer de Stoomvaart Maatschappij Nederland die lijndiensten op Nederlands-Indië onderhield. Na de Tweede Wereldoorlog viel in de jaren vijftig de handel op de Oost vrijwel stil als gevolg van de dekolonisatie van Indonesië.
In de jaren tachtig namen krakers, kunstenaars en stadsnomaden bezit van het gebied. Tot eind jaren '80 werd er door krakers een gaarkeukenrestaurant gerund met de naam "Eind van de Wereld". Dit was een grote trekpleister ook al was het enkel bereikbaar via de strekdam en lag het, verstopt tussen aangemeerde schepen, op een van de minst bereikbare uithoeken van Amsterdam.
Toen in de jaren negentig de haventerreinen werden bestemd voor woningbouw kreeg het hele schiereiland de naam Java-eiland. De nieuwe binnentuinen zijn genoemd naar Javaanse plaatsen, van west naar oost de Tosarituin, Imogirituin, Taman Sapituin, Kratontuin en Bogortuin.
In de jaren negentig werd het gebied herontwikkeld tot woonwijk, naar een plan van de Amsterdamse architect Sjoerd Soeters. Alle bebouwing werd gesloopt, op een gebouw van de Samenwerkende Havenbedrijven (SHB) na. De aan de noordzijde van het eiland lopende Sumatrakade is nu de enige ontsluitingsweg en het eiland wordt doorsneden door vier grachtjes (anno 1995) met postmodernistische grachtenhuizen van verschillende architecten en fiets- en loopbruggetjes. Aan de oostzijde van het Java-eiland staan twee gebouwen van het Zwitserse bureau "Diener & Diener". Het Java-eiland grenst bij het Azartplein aan het KNSM-eiland. Op dit plein ligt sinds 2004 het eindpunt van tramlijn 10.
De westpunt van het eiland met uitzicht op de Passengers Terminal en het Amsterdamse Centraal Station heeft geen bebouwing. Dit uiteinde noemt men de "Kop van het Java-eiland". Het is vaak een locatie voor concerten en evenementen zoals de Uitmarkt.
Het "eiland" wordt door vier korte smalle kanalen oftewel grachten in vijf eilanden (met elk één "tuin") gedeeld. Van west naar oost zijn dit: Brantasgracht, Lamonggracht, Majanggracht en Seranggracht, genoemd naar rivieren op het Indonesische eiland Java. Aan de noordkant, in de Sumatrakade, liggen algemene verkeersbruggen: Brantas (brugnummer 1993), Lamong (1990), Majang (1986) en Serang (1983). De overige bruggen zijn bestemd voor voetgangers en/of fietsers, deze bruggen zijn ontworpen door de kunstenaars Guy Rombouts en Monica Droste. Al deze interne bruggen op het Java-eiland hebben een Amsterdams brugnummer in de reeks 1983-1995.
Het Java-eiland kan bereikt worden via twee bruggen: de Blauwehoofdbrug (nummer 163) in de Verbindingsdam of de Jan Schaeferbrug (nr 2000).
Sinds 2001 verbindt de Jan Schaeferbrug, vernoemd naar de Amsterdamse wethouder Jan Schaefer, de Javakade met de Oostelijke Handelskade. De gemeente Amsterdam wil vanaf 2020 beginnen met de aanleg van de Javabrug, een fietsbrug die het Java-eiland over het IJ moet verbinden met Amsterdam-Noord. Dit stuit echter op verzet vanuit de rijksoverheid.
Tramlijn 10 vormt de verbinding van het Oostelijk Havengebied met met de Sarphatistraat (het oostelijk deel) en Weteringschans en Leidseplein (het zuidelijk deel) van de binnenstad en de Staatsliedenbuurt in Amsterdam-West, buslijn 65 met oost en zuid en het Oostveer met noord. 
Buslijn 48 verbindt het Java-eiland met het Centraal Station en Houthavens.

De Yamaha TX81Z is een digitale synthesizer, uitgebracht door Yamaha in 1987 als module of 19-inch rackversie.
In tegenstelling tot andere FM-synthesizers uit dezelfde tijd, bracht de TX81Z een keuze uit een reeks golfvormen naast de gebruikelijke sinusgolfvormen. Deze eigenschap geeft hem een uniek, raspend geluid. De TX81Z heeft hierdoor een reputatie opgebouwd, grotendeels vanwege bepaalde ingebouwde klanken.
De TX81Z is multitimbraal en heeft 128 ROM- en 32 RAM-patches. Het is lastig om geluiden te programmeren voor de TX81Z en de kwaliteit van de door Yamaha meegeleverde patches is dusdanig dat de behoefte aan andere geluiden niet groot is. Onder de klanken is "LatelyBass" te vinden, een van de meest populaire preset-klanken uit de synthesizer geschiedenis.
De patches van de TX81Z zijn compatibel met die van de Yamaha DX21, DX27 en DX100 synthesizers. De Yamaha DX11 synthesizer is essentieel een keyboard-versie van de TX81Z, vanwege de grote overeenkomsten. 
Het maken van nieuwe klanken vanaf het voorpaneel is mogelijk, maar de vele menu's en de 32 tekens op het kleine scherm maken dit ingewikkeld. Er zijn met de tijd virtuele plugins ontwikkeld zodat dit bewerken een stuk eenvoudiger werd.
De TX81Z was ontworpen als een budget FM-machine in vergelijking met andere synthesizers. De TX81Z is opgebouwd rond een enkele FM-chip, de Yamaha YM2414B (OPZ), terwijl andere synthesizers zoals de DX7 een chipset gebruiken. Omdat de YM2414 een hardware FM-generator is, is de TX81Z gelimiteerd tot de mogelijkheden van deze chip. Hierdoor blijft de polyfonie steken op 8 stemmen.
De TX81Z is erg gevoelig voor System Exclusive berichten. Er moet speciaal op worden gelet om deze berichten met een tussenpoos van 50ms na elkaar te versturen zodat het apparaat tijd heeft deze berichten te verwerken.
De lage prijs van de TX81Z maakte deze populair onder muziekproducers met een klein budget. Zelfs anno 2014 wordt deze geluidsmodule nog regelmatig gebruikt in diverse dance en house producties.

Gränna is een plaats in Småland in Midden-Zweden. Het behoort tot de gemeente Jönköping en ligt aan het op een na grootste meer van Zweden, het Vättermeer. In 2000 had het 2574 inwoners. Gränna werd in 1652 door de Zweedse graaf Per Brahe gesticht.
Gränna is bekend om typische rood-wit gestreepte zuurstokken in de vorm van kleine wandelstokjes, die "polkagris" genoemd worden, en om zijn jaarlijkse 'ballonnendag' ter ere van poolreiziger Salomon August Andrée, die omkwam toen hij met z'n ballon de noordpool bereiken wilde. In het gemeentelijk complex dat onder andere het gemeentehuis en het toeristisch centrum herbergt, is ook het Andréemuseum gevestigd, met informatie over de geschiedenis van Gränna, de Andrée-expeditie, en andere poolexpedities.
Bij de plaats lopen de Europese weg 4 en Länsväg 133.
Vanuit Gränna vertrekt er regelmatig een overzetboot naar het eiland Visingsö in het Vättermeer.

De lipizzaner is een warmbloedpaardenras dat zijn oorsprong kent in de Habsburgse keizerlijke hofstoeterij "Lippiza" (1580-1915), thans bekend als Lipica (bij Sežana) in het huidige Slovenië. 
De lipizzaner paarden zijn meestal schimmel (als veulen donker geboren, maar na verloop van jaren wit wordend). Naast schimmels komen ook de kleuren "bruin, donkerbruin" en "zwart" voor, incidenteel "vos" en "valk". Het hoofd is uitdrukkingsvol, met grote sprekende ogen. De neuslijn is subconvex (een licht bollende ramsneus)
De stokmaat ligt in de praktijk tussen de 148 en 162 centimeter, de rassenstandaard is tussen 155 en 158 centimeter. De hals is vrij hoog aangezet en geeft een trotse indruk. Het lichaam kent een vloeiende bovenlijn, met weinig geprononceerde schoft, middellange rug en rond kruis. Het behang is fijn en zijde-achtig. De benen zijn kort, hard en sterk, de voeten klein en uitstekend gevormd. De bewegingen zijn trots en verheven. De lipizzaner behoort een natuurlijke aanleg voor verzameling te hebben, zodat de zwaarste oefeningen van de klassieke dressuur uitgevoerd kunnen worden.
De oorsprong van het ras gaat terug tot 1580. In dat jaar stichtte door de Oostenrijkse aartshertog Karel II van Oostenrijk een eigen hofstoeterij. Hij kocht van de bisschop van Triëst het landgoed "Lippiza" bij Sežana (Sessana) en verordonneerde de bouw van een stoeterij. Zijn doelstelling was om paarden voor transport, parades, slagveld en jacht te fokken, vooral ten behoeve van zijn eigen hof in Graz. De statige Spaanse paarden van de hofstoeterij van zijn neef, de Spaanse koning Filips II, in Cordoba ("Las Caballerizas Reales de Córdoba") waren voor hem een inspiratie. 
De bouw van de stoeterij omvatte ook het cultiveren van de ruwe karstbodem. Aarde werd aangevoerd uit de wijde omgeving om de stenige bodem te verrijken en vervolgens te bebossen. Wegens watergebrek werd een systeem voor regen- en dauwopvang ontwikkeld. De aankoop van de eerste paarden werd gedaan in Spanje in 1581. In de daaropvolgende jaren volgden verschillende transporten van hengsten en merries uit Zuid-Spanje, aangekocht door de Oostenrijkse ambassadeur in Spanje, Baron Khevenhüller. Naast Spaanse paarden werden later ook paarden van een vergelijkbaar type (de Napolitaner) uit Italië aangevoerd. Hoewel latere geschiedschrijvers hebben geschreven dat er ook inlandse paarden ("karster") in de hofstoeterij Lippiza zouden zijn gebruikt, valt hierover in de keizerlijke archieven niets terug te vinden. 
Toen de zoon van Karel II in Wenen keizer werd, werd de hofstoeterij Lippiza sindsdien hofleverancier van barokke rij- en koetspaarden voor het keizerlijke hof. Naast Lippiza bezat het hof nog andere stoeterijen, zoals de fokkerij van de Kladruber in Kladruby nad Labem, Kopcany, Enyed en Halbturn. Tussen deze stoeterijen bestond een voortdurende uitwisseling van fokmateriaal van het Spaanse type. 
Vanaf het begin van de 18e eeuw werden naast Spaanse en Napolitaanse paarden ook fokpaarden aangekocht of verkregen uit andere hofstoeterijen in Europa. Bijvoorbeeld uit de Deense koninklijke stallen in Frederiksborg en de hofstoeterij Bückeburg in Duitsland. Bovendien werden ook verschillende Arabische paarden ingezet.
De paarden van de hofstoeterij Lippiza werden gedurende verschillende oorlogen regelmatig geëvacueerd. De eerste keren tijdens de Napoleontische oorlogen in 1796 en later. Aan het begin van de Eerste Wereldoorlog, in 1915 werd het paardenbestand van Lippiza overgebracht naar het Oostenrijkse Laxenburg bij Wenen. Na de Eerste Wereldoorlog viel het oude keizerrijk Oostenrijk-Hongarije uiteen, en verviel de omgeving van Lippiza aan Italië. Het grootse deel van de keizerlijke kudde moest aan de Italianen worden afgegeven, die vanaf toen de Italiaanse spelling gebruiken: Lipizza en Lipizzaner. Zevenennegentig paarden bleven in de nieuwe republiek Oostenrijk, en werden in 1920 naar de stoeterij Piber bij Köflach gebracht. Deze paarden vormden, samen met de lipizzaners uit Radautz, de basis voor de huidige Oostenrijkse lipizzanerfokkerij, de leverancier van de Spaanse Hofrijschool in Wenen. Een aantal veulenjaargangen uit Lippiza en Laxenburg verbleven in 1919 nog in Kladrub, en vervielen aan de nieuwe Tsjechoslowaakse staat. In 1921 werden zij naar de nieuw opgerichte stoeterij Topol'cianky gebracht. In de overige nieuwe staten Hongarije, Roemenië, Tsjechoslowakije, en Joegoslavië werd de lipizzanerfokkerij tussen 1919 en de Tweede Wereldoorlog zelfstandig opgezet en uitgebreid, op eigen staatsstoeterijen. 
Een volgende grote verhuizing vond in de Tweede Wereldoorlog plaats. De Duitse legertop beval in 1942 alle lipizzaners die binnen hun macht bevonden, te verzamelen en naar het Tsjechische plaatsje Hostau (Hostouň) te deporteren. Het betrof hier de paarden uit de Italiaanse stoeterij Lipizza, het Oostenrijkse Piber, de Joegoslavische hofstoeterij Demir Kapija, de stallen van Dušanovo bij Skopje. Daarnaast werden de arabieren van de beroemde Poolse stoeterij Janow hieraan toegevoegd. Doel van de Duitsers was om een ideaalpaard te fokken voor de lichte bereden troepen, gebaseerd op lipizzaner bloed. In 1945 dreigden al deze paarden in Russische handen te vallen. Een reddingsactie door Amerikaanse troepen met goedkeuring van de beroemde generaal Patton bracht alle dieren in veiligheid. De Oostenrijkse paarden werden daarop naar Wimsbach (Oberösterreich) gebracht. Pas in 1952 konden ze terugkeren naar Piber. Omdat Lipizza niet meer Italiaans bleef maar aan Joegoslavië verviel, kwamen de Italiaanse paarden in Monterontondo (in de buurt van Rome) terecht. De overgebleven Joegoslavische paarden vielen onder het Amerikaanse leger, en werden pas in 1947 teruggegeven. Deze kwamen als enige oorspronkelijke paarden terug in de stallen van de oude Habsburgse hofstoeterij, vanaf toen "Lipica". 
De Lipizzaners doorstonden niet alleen de ondergang van het Habsburgse Rijk, de beide wereldoorlogen en de waanzinnige veredelingsproeven van Hitler, Stalin en Ceaușescu, maar ook de oorlog in de jaren negentig die het einde van het oude Joegoslavië betekende.
Naast bovengenoemde stoeterijen, worden tegenwoordig lipizzaners ook nog gefokt in de Kroatische stoeterijen Djakovo en Lipik, de Bosnische stoeterij Vucijak(te Prnjavor), de Servische stoeterij Karadjordjevo, in de Hongaarse stoeterij Szilvásvárad en de Roemeense stoeterijen Sambata de Jos en Beclean. Bovendien waaierde de lipizzaner na de Tweede Wereldoorlog uit over de wereld. Privéfokkers zijn over de hele wereld actief, niet alleen in Europa, maar ook in de Verenigde Staten, Australië en Zuid-Afrika. Beroemde grotere privéstoeterijen zijn onder andere Tempel Farms in de buurt van Chicago de South African Lipizzaner in Kyalami en Kelebija in Servië 
Hoewel er in de drie eeuwen fokkerijgeschiedenis van de hofstoeterij Lippiza (1580-1915) honderden hengsten van het Spaanse, barokke type werden ingezet, ontstonden er uit eigen bloedlijnen een aantal hengstenstammen. Enkele, zoals "Toscanello" en "Lipp", stierven reeds uit, maar we kennen nog steeds een zestal lijnen, die terugvoeren naar een stamvader in de 18e of 19e eeuw: 
Hoewel de keizerlijke hofstoeterij Lippiza altijd leidend is geweest in de ontwikkeling van het lipizzaner ras, ontstonden er aan het eind van de 18e eeuw in het Habsburgse keizerrijk verschillende militaire en staatsstoeterijen, zoals "Mezöhegyes, Radautz, Bábolna" en "Piber". Hier werden ook lipizzaners gefokt, die uiteindelijk de basis vormden voor onder andere de huidige lipizzanerfokkerijen in Hongarije en Roemenië. In Mezöhegyes ontstond rond 1800 een zevende nog steeds bestaande hengstenlijn met de naam van stamvader Incitato. Zijn vader was de Spaanse hengst "Curioso". Hengsten uit deze stam dekten in de 19e eeuw ook in de hofstoeterij Lippiza. 
Daarnaast fokte de hoge adel binnen het Habsburgse Rijk ook lipizzaners op hun privéstoeterijen. Bekende namen hier zijn "Jankovic, Esterhazy, Eltz en Pallavicini". In de stoeterij van de graven Jankovic te Terezovac (Suhopolje) ontstond in de 19e eeuw de achtste nog bestaande hengstenlijn, Tulipan, vernoemd naar een barokke hengst uit de Spaanse fokkerij van deze familie. 
Naast deze hengstenstammen worden ongeveer 60 merriefamilies onderscheiden, onderverdeeld in klassieke (dat wil zeggen in hofstoeterij Lippiza ontstaan), Hongaarse, Kroatische en Roemeense merriefamilies.
De lipizzaner is van oudsher gefokt als middelgroot, licht rij- en koetspaard. Een gezond, hard, sterk, wendbaar paard met veel uithoudingsvermogen en intelligent karakter. Dit maakt hem uitermate geschikt voor de hedendaagse (internationale) mensport. Beroemd zijn de Hongaren die al decennialang in de verschillende aangespannen disciplines wereldkampioenen met lipizzaners hebben. Meervoudig wereldkampioen IJsbrand Chardon heeft niet voor niets een paar jaar geleden voor zijn international indoor-vierspanwedstrijden voor de lipizzaner gekozen. Maar ook op nationaal niveau zijn verschillende aanspanningen actief, en met name in tandem-aanspanningen Nederlands kampioen geworden.
Als rijpaard is de lipizzaner bij uitstek bekend als hét klassieke dressuurpaard. Vanwege zijn aangeboren vermogen tot verzameling is hij uitermate geschikt voor de allerzwaarste oefeningen uit de Klassieke Dressuur, met inbegrip van de zogenaamde "schoolsprongen" als "levade", "courbette" en "capriole". Wereldberoemd zijn natuurlijk de lipizzanerhengsten van de Spaanse rijschool uit Wenen. 
Vanwege zijn gemiddeld lagere stokmaat en relatieve kortbenigheid, lijkt de lipizzaner minder geschikt voor de hedendaagse dressuursport, hoewel ook daar uitzonderingen de regel bevestigen, zoals regelmatig dressuurruiters van het Sloveense A-dressuurkader ook internationaal laten zien. 

Finisterre of 

Een Harlinger is een inwoner van de stad Harlingen in de Nederlandse provincie Friesland. Harlingers worden ook wel "Ouwe seunen" genoemd. De Franekers noemen Harlingers ""tobbedansers" en de Harlingers de Franekers weer "klokkendieven"". De Harlingers danken deze naam aan het maken van Harlinger bont. Deze kledingstof werd gemaakt van wol. Om de wol schoon te maken, werd het in grote tobbes met water al trappelend en blootsvoets gereinigd. Vandaar de naam "Tobbedansers".
De meeste Harlingers voelen zich geen echte Fries, maar gewoon Nederlander.
Veel Harlingers beheersen wel het Harlinger dialect.
Er wonen meer Harlingers buiten Friesland, daar er ook een Harlingen in Texas, de Verenigde Staten is. Dat stadje herbergt bijna viermaal zo veel inwoners als het Nederlandse Harlingen.

Harmen Wind (Leeuwarden, 24 december 1945 – Doesburg, 1 oktober 2010) was een Nederlands dichter en schrijver. Wind groeide op in Oldeboorn en woonde lang in Doesburg. Als schrijver publiceerde hij zowel in het Nederlands als in het Fries.
Met zijn literair werk heeft hij diverse prijzen gewonnen:

De verkiezing van Miss Mexico (Spaans: "Señorita México") is de nationale missverkiezing van Mexico waarvan de winnares deelneemt aan de Miss Universe-verkiezing. De eerste eredame nam later deel aan de Miss World-verkiezing en de tweede eredame aan Miss International. Miss Mexico wordt sinds 1994 verkozen met de Nuestra Belleza Mexico-verkiezing ("Onze Schoonheid Mexico") die onder leiding van Miss Universe 1991 Lupita Jones staat. Voorheen was dat via de "Señorita México"-verkiezing.

Gijsbregt Brouwer (Rotterdam, 2 september 1974) is een voormalig Nederlandse langlaufer en rolskiër. Anno 2006 is hij sportcommentator voor het langlaufen en de noordse combinatie bij Eurosport.
Gijsbregt Brouwer werd geboren als zoon van George Brouwer en Marja Brouwer-Visser in Rotterdam. Tijdens een wintersportvakantie met zijn ouders komt Gijsbregt voor het eerst in aanraking met langlaufen. Gijsbregt lijkt een talent te zijn hetgeen ontdekt wordt door zijn vader. Na als kind meegedaan te hebben aan wedstrijdjes, uiteindelijk te winnen bij de pupillen en later de junioren wordt Gijsbregt op zijn 13e opgenomen in de Nederlandse jeugdselectie. Hij doet mee aan wereldkampioenschappen voor junioren en wereldbekerwedstrijden. Gijsbregt is een groot aantal keer Nederlands kampioen geweest. Op de rolski is hij Europees kampioen geweest in 1992 en Wereldkampioen in 1993. Gijsbregt werd gecoacht door George Brouwer, Rita van Driel, Sidney Teeling en door de Tsjechische coaches Jirka Blaha en Gustav Sturm.
Naast het sporten heeft Gijsbregt ook gewoon een opleiding gevolgd, en in 1992 haalt hij zijn gymnasium diploma en start met de studie bedrijfseconomie. In 1997 studeert hij ook nog psychologie en sociologie aan de NTNU in het Noorse Trondheim.
Na zijn eigen sportcarrière blijft Gijsbregt zich bezighouden met topsport. Hij schrijft artikelen voor het Algemeen Dagblad, Ski Magazine en Snow life. Tijdens zijn deelname aan het WK in Trondheim, springt Gijsbregt bij als sportcommentator van Eurosport. In 1998 was hij voor het eerst in vaste dienst te horen op Eurosport tijdens de Olympische Winterspelen 1998 in Nagano.
Dat hij zelf aan de langlaufsport heeft gedaan werkt in zijn voordeel bij het becommentariëren van de wedstrijden, doordat hij kennis heeft van de atleten, het materiaal de tactiek en de regels.

Thunderdome was een muziekevenement dat georganiseerd werd door ID&T en dat van 1992 tot 2012 in Nederland en Belgie werd gehouden. Op het evenement werd voornamelijk hardcore house gedraaid, al dan niet vermengd met Duitse of Engelse ravemuziek. Het evenement trok in de jaren 90 ongeveer 40.000 bezoekers per jaar.
Het eerste grote evenement georganiseerd door ID&T was The Final Exam op 19 juni 1992 in de Brabanthallen in 's-Hertogenbosch en 20 juni 1992 in de Jaarbeurs in Utrecht. De organisatie deed haar inspiratie op bij onder andere de evenementen van Multigroove. De eerste Thunderdome vond plaats op 3 oktober 1992 in Heerenveen. Thunderdome groeide midden jaren 90 al snel uit tot een van de bekendste rave-evenementen en het bekendste hardcore-evenement van Europa. Vanaf 1993 werd Thunderdome ook in Duitsland, Italië, Australië, België, Frankrijk, Zwitserland en Spanje gehouden. Dit waren voornamelijk de zogenaamde "on-tourparty's". Later werden er in vele Europese landen Thunderdome-evenementen gehouden.
Thunderdome begon met vier dj's, namelijk DJ Dano (Daniël Leeflang), DJ The Prophet (Dov Elkabas), DJ Gizmo (Ferry Salee) en DJ Buzz Fuzz (Mark Vos), ook wel bekend als The Dreamteam. Dano, The Prophet & Buzz Fuzz vormden reeds het "Multigrooves" Dreamteam. ID&T voegde daar Gizmo aan toe. Later draaiden of verzorgden onder meer de volgende artiesten optredens op Thunderdome: Neophyte (Jeroen Streunding), Angerfist (Danny Masseling), DJ Panic, Darkraver (Steve Sweet), 3 Steps Ahead (Peter-Paul Pigmans), DJ Dana (Dana van Dreven), DJ Korsakoff, DJ Promo, Bass D & King Matthew en Ruffneck.
Door het succes van Thunderdome ontstonden ook andere hardcorefeesten, zoals Hellraiser, A Nightmare in Rotterdam, Masters of Hardcore en Hellbound.
Naast de verschillende feesten werden ook tientallen cd's uitgebracht door Thunderdome.
Het Thunderdome-evenement werd vooral in de jaren 90 gehouden maar vond tot eind 2012 nog steeds jaarlijks plaats in onder andere de Utrechtse Jaarbeurshallen en werd door een dochteronderneming van ID&T georganiseerd. Bezoekers in het bezit van een Thunderdometattoo (de Wizard of het geschreven Thunderdomelogo) hadden gratis toegang tot deze feesten.
In december 2012 werd het allerlaatste Thunderdomefeest gehouden in de Amsterdam RAI. Wel werd in juli 2016 een nieuw Thunderdomefeest voor 2017 aangekondigd ter gelegenheid van het 25-jarig bestaan.

Ad Zuiderent ('s-Gravendeel, 28 mei 1944) is een Nederlands dichter en literatuurcriticus.
Zuiderent maakte op zijn achtste de watersnood van 1953 in Nederland mee. Hij studeerde Nederlands taal- en letterkunde aan de Universiteit van Amsterdam.
Vanaf 1969 ging hij lesgeven. Zes jaar lang doceerde hij Nederlands op de Christelijke Scholengemeenschap Buitenveldert te Amsterdam waarna hij voor vier jaar moderne Nederlandse letterkunde en vakdidactiek gaf aan de lerarenopleiding VL-VU. Tussen 1976 en 1978 gaf hij poëzieanalyse bij een opleiding Nederlands in Amsterdam. Van 1979 tot 2009 werkte hij als wetenschappelijk medewerker aan de Vrije Universiteit. Hij schreef recensies voor het dagblad "Trouw" en "De Tijd" en is redacteur van het "Kritisch Literatuur Lexicon".
Zuiderent is naast letterkundige tevens dichter. Sinds 1966 publiceert hij gedichten in literaire tijdschriften, zoals "Merlyn", "Raster", "Soma", "Maatstaf", "De Revisor", "Tirade" en het "Nieuw Wereldtijdschrift". In 1968 debuteerde hij met de bundel "Met de apocalyptische mocassins van Michel de Nostredame op reis door Nederland" waarin hij de door hem beleefde watersnood van 1953 beschrijft.
De dichtbundel "Natuurlijk evenwicht", uitgebracht in 1984, werd in datzelfde jaar onderscheiden met de Jan Campert-prijs.

De commissie-Hermans was een Nederlandse ambtelijke adviescommissie onder leiding van de politiek secretaris Hans Hermans van premier Louis Beel. De commissie gaf advies over een reorganisatie van de voorlichtingsdienst van de landelijke overheid. Het werk van de commissie heeft ertoe geleid dat de Voorlichtingsraad in 1947 werd opgericht. 
De commissie was een reactie op de voorstellen van de commissie-Van Heuven Goedhart, die de centralistische manier van werken van de toenmalige Regeringsvoorlichtingsdienst wilde voortzetten. Beel voelde daar niets voor omdat daardoor volgens hem de ministeriële verantwoordelijkheid van de afzonderlijke ministers werd aangetast. Het was Beel die de commissie benoemde en zijn politiek secretaris tot voorzitter. 
De commissie-Hermans deed geheel volgens Beels opzet geen pleidooi voor een centraal aangestuurde rijksvoorlichting: de commissie adviseerde juist om de voorlichting via pers en radio over te laten aan de departementen. Alleen de productie van eigen media (technische diensten als foto- en filmbedrijf) diende centraal geregeld te worden. Wel moest er een overleg komen van departementale voorlichtingschefs: deze raad moest het voorlichtingswerk coördineren en adviseren over de grote voorlichtingsuitgaven.
Het rapport van de commissie-Hermans is geheim gebleven, ondanks verzoeken uit het parlement. Hermans werd zelf voorzitter van het nieuw opgerichte orgaan, de Voorlichtingsraad. De Rijksvoorlichtingsdienst, zoals de organisatie uiteindelijk is gaan heten, werkt anno 2016 grotendeels nog steeds volgens het advies van de commissie-Hermans.

Koos Tiemersma (Franeker, 20 maart 1952) is een Nederlandse schrijver, die in het Fries publiceert.
Tiemersma werd geboren in een boerengezin. Hij volgde een lerarenopleiding en werkt sinds 1975 in het basisonderwijs in Kollumerzwaag, waar hij ook woont. Na een bescheiden carrière in de muziek - hij was onder andere een van de oprichters van de Friese groep Skift (1992-1999) - legde hij zich toe op schrijven.
In 1999 stuurde hij een verhaal in voor de Rely Jorritsmapriis, dat hem een bemoedigend juryrapport opleverde. Dit stimuleerde hem tot het schrijven van het verhaal 'Job - in alter', waarmee hij een jaar later een Rely Jorritsmapriis won. Hij werkte dit verhaal uit tot zijn debuutroman "De ljedder" (2002), die zowel door het publiek als door critici goed werd ontvangen, al werden er kritische kanttekeningen geplaatst bij de compositie van het boek. "De ljedder" werd in 2004 bekroond met de eerste Rink van der Veldepriis. De jury noemde het boek "een verrassend knap werk", mede om de soepele wijze waarmee Tiemersma drie verhaallijnen in elkaar wist te vervlechten. Ook werden de humor, de wijze waarop de karakters worden uitgewerkt en het taalgebruik geprezen.
Tiemersma's tweede roman "De mjitte" verscheen in 2004. Ook dit boek werd door de lezers gewaardeerd. De literaire critici waren echter verdeeld. Jabik Veenbaas en Sjoerd Bottema oordeelden positief, maar Jetske Bilker was van mening dat de opbouw van het boek (net als die van "De ljedder") niet stevig genoeg was voor de inhoud ervan.
In 2006 publiceerde Tiemersma zijn derde roman, "It liet fan de Ibis", een boek dat door Joop Boomsma werd geloofd om "de mooie mengeling van de lagen die samen het verhaal vormen", maar dat hem tegelijk als roman niet overtuigde. Abe de Vries daarentegen vond het boek "zonder meer een belangrijke, actuele roman, die geen tel verveelt: een Friese stadskroniek, maar ook een somber beeld van het hedendaagse West-Europa".
In 2007 schreef Tiemersma "Mind Games: fertelling fan in kaartehûs", het Friese boekenweekgeschenk van dat jaar, dat zowel door Jetske Bilker 
als door Jaap Krol werd geprezen om de sterke compositie en het spannende verhaal.
In zowel "De ljedder" als "De mjitte" pogen de hoofdpersonages hun verleden te reconstrueren om inzicht te krijgen in ingrijpende gebeurtenissen die hun ontwikkeling tot volwassene hebben beïnvloed. "It liet van de Ibis" beschrijft hoe een van oorsprong Nigeriaanse inwoner van een klein Fries stadje door een vermissing verwikkeld raakt in processen waarachter eigenbelang de drijvende kracht blijkt te zijn. In "Mind Games" - de titel verwijst naar John Lennons "Mind Games" - ondergaat een man een geestelijke reis tijdens en na zijn harttransplantatie.

Een blusdeken of branddeken is een deken die over een vuur is heen te leggen om het in een vroeg stadium te doven.
De deken is gemaakt van een niet of zeer slecht brandbaar materiaal al dan niet gecoat met een brandwerend middel. Tegenwoordig wordt geweven glasvezel (in meerdere lagen aangebracht) veelvuldig gebruikt. Oudere branddekens van voor 1992 kunnen nog asbest bevatten; het is raadzaam deze te vervangen door een moderne.
Doordat de deken de zuurstof ontneemt van de vuurhaard dooft het vuur. Het blusmiddel is geschikt voor personen die in brand staan, maar niet voor vloeistof of oliebranden zoals de vlam in de pan.
Een blusdeken is een zeer eenvoudig te gebruiken blusmiddel waar men weinig kennis voor nodig heeft om een beginnende kleine brand te blussen, bijvoorbeeld in een keuken. Op de houder van de blusdeken staat altijd een gebruiksaanwijzing afgedrukt. Blusdekens zijn in Nederland onder andere te koop bij de bouwmarkten.
De blusdeken wordt bij de hoeken vastgepakt, en gedeeltelijk om de eigen handen gewikkeld, zodat het vuur dat bestreden wordt de handen niet kan verwonden.
Bij het gebruik van een blusdeken om een vloeistofbrand te blussen is het zaak dat de deken minimaal een half uur blijft liggen. Door het optillen van de deken kan zuurstof bij de vloeistof komen, als de temperatuur van de vloeistof hoog genoeg is kan de vloeistof weer ontbranden. Men kijkt dus niet te snel of het vuur wel uit is.
Let op: Het benaderen van een brand of het betreden van een ruimte die gevuld is met rook is levensgevaarlijk en kan in een kwestie van seconden dodelijk zijn. Neem geen onnodige risico's en wacht indien nodig (en mogelijk) de komst van de brandweer af.


Hendrik Evert Koot (5 april 1898 - Amsterdam, 14 februari 1941) was een Nederlands nationaalsocialist en collaborateur.
Koot was lid van de Nationaal-Socialistische Beweging (NSB) en actief in de Amsterdamse WA, de Weerbaarheidsafdeling van de NSB. Op 11 februari 1941 participeerde hij in een provocerende actie, waarbij een groep van omstreeks 45 WA-mannen door de Amsterdamse jodenbuurt marcheerde. De directe aanleiding tot deze actie van de WA waren de onlusten van de daaraan voorafgaande dagen, in en nabij de Amsterdamse jodenbuurt. De WA trachtte caféhouders die niet van zins waren de toen net uitgevaardigde bordjes met teksten als 'Voor Joden verboden' of 'Joden niet gewenscht', te bewegen deze borden wél op te hangen. Dit leidde tot diverse opstootjes in de omgeving van het Rembrandtplein.
In de vroege avond van de 11e februari ging een groep marcherende en zingende WA'ers naar het Waterlooplein om Joden in elkaar te slaan. Een communistische knokploeg werd gewaarschuwd en schoot de Joden te hulp. De knokploeg brak opslagplaatsen rond het Waterlooplein open om zich te bewapenen met ijzeren voorwerpen die als knuppels gebruikt konden worden en het kwam tot een treffen. Men sloeg op elkaar in met onder andere wapenstokken, ploertendoders en ijzeren staven. Ook werd de WA aangevallen met flessen bleekwater. Sommige getuigen verklaarden bovendien dat er werd geschoten. Na afloop van het gevecht, dat slechts enkele minuten geduurd heeft, bleef Koot op straat liggen. Hij bleek buiten bewustzijn te zijn geraakt. Toen de politie zijn lichaam aantrof, had Koot een zelf-vervaardigde ploertendoder (een gummi slang, verzwaard met ijzer) in de hand, die met een riempje om zijn pols zat. Hij werd naar het Binnengasthuis vervoerd, waar zwaar hoofdletsel werd geconstateerd, naar alle waarschijnlijkheid veroorzaakt door een voorwerp als een ijzeren staaf, een knuppel of een bijl. Op 14 februari 1941 overleed hij, zonder bij kennis te zijn gekomen.
Zijn begrafenis op 'Zorgvlied' te Amsterdam vond plaats op 17 februari en zij werd door de NSB met veel publicitair geweld aangegrepen om aandacht te vragen voor het haar aangedane onrecht. Zo beweerde de NSB in haar publicaties dat Koot op beestachtige wijze vermoord zou zijn: diens lichaam zou ontelbare wonden hebben vertoond; men zou een Jood gebogen hebben zien staan over de liggende Koot en deze Jood zou zich de met bloed besmeurde lippen hebben afgelikt; Koots neus en oren zouden afgebeten zijn; terwijl zijn dood zou zijn ingetreden door het doorbijten van het strottenhoofd. De werkelijkheid is, dat de politiemannen die Koot aantroffen, slechts één verwonding hebben kunnen constateren. Een van de overlijdensadvertenties meldt, dat hij "door laffe Joden-terreur op beestachtige wijze vermoord" is.
De Duitse bezetter vond in de onrust die rondom de rellen en Koot's dood ontstond voldoende aanleiding om de eerste grote razzia's onder de Joodse bevolking te houden, o.a. op het Jonas Daniël Meijerplein, op 22 en 23 februari 1941. Deze beide razzia's waren op hun beurt de aanzet tot de Februaristaking.
Op 15 februari 1942 zou de Amsterdamse WA met groot vertoon de dood herdenken. In een krantenbericht wordt gemeld, dat "de WA marcheert" en "op Zorgvlied een plechtige herdenking zal plaatsvinden, waarbij de waarnemend commandant der WA, opperheerbanleider H.C. van 't Hof spreekt".

Een bodylotion (ook wel: "verzorgingscrème") is een soort van crème die gebruikt wordt voor het gehele lichaam.
Bijna elk cosmetisch merk heeft een bodylotion. De bodylotion kan meerdere eigenschappen hebben, bijvoorbeeld om de huid te verstevigen of het een bepaalde glans te geven.
Er zijn ook speciale lotions om de huid te bruinen. Bodylotions zijn er ook voor bedoeld om de huid te hydrateren, weer "vocht" in de huid te brengen.

Bonus is Latijn voor "goed" en het tegenovergestelde van het Latijnse "malus", dat "slecht" betekent.
Een bonus is iets extra's:

Corduroy, ook wel ribfluweel of ribcord genoemd, is een weefstof.
De stof bestaat al veel langer onder de naam "manchester" en werd voornamelijk gebruikt voor werkbroeken en werkmanskleding. In de jaren zeventig werd de naam uit marketingoverwegingen veranderd in corduroy en de stof werd toegepast in modieuze broeken en jassen. De stof heeft in de lengterichting zachte ribbels met een vleug. De fijnere uitvoering van deze stof wordt katoenfluweel, tinneroy of baby-rib genoemd. Tinneroy is zo soepel dat er zelfs blouses en kinderkleding van gemaakt kunnen worden.
Oorspronkelijk werd corduroy van katoen gemaakt, maar later ook van andere vezels.
De volksetymologische bewering dat het woord "corduroy" een verbastering is van het Franse "corde du roi", de stof van de koning, is onjuist. De benaming "corde du roi" is nooit in het Frans in gebruik geweest; de stof heet in die taal 'velours côtelé' oftewel ribfluweel. "Duroy" is daarentegen een in vergetelheid geraakte naam van onbekende oorsprong voor een ruw wollen weefsel uit het westen van Engeland.

Gebraden gehakt behoort tot de vleeswaren en is te koop is bij de slagerij of supermarkt. 
Gebraden gehakt komt aan zijn smaak doordat het gehaktbrood wordt gebraden met bepaalde kruiden. Nadat het is afgekoeld kan het in plakjes gesneden worden om als broodbeleg te dienen.

Klaas de Jong Ozn. (Drachten, 27 februari 1926 - Sneek, 28 februari 2011) was een Nederlandse politicus en bestuurder. De aanduiding "Ozn." is de afkorting voor 'Oebeles zoon' en dient om onderscheid te maken met andere personen met de naam 'Klaas de Jong'.
De gereformeerde De Jong groeide op in een gezin van vijf kinderen, waar hij de oudste was gevolgd door zijn zusje en drie broers. De Jong studeerde Nederlands en geschiedenis aan de Vrije Universiteit Amsterdam. Hij was vanaf 1953 leraar in Dokkum, van 1960-1972 rector van het Christelijk Lyceum voor Zeeland in Goes, en van 1972-1975 rector van het Farel College in Amersfoort.
In 1975 werd De Jong voor de ARP staatssecretaris van Onderwijs en Wetenschappen in het kabinet-Den Uyl. Vanaf 1978 zette hij die functie voort in het kabinet-Van Agt/Wiegel voor het CDA. Hij trad in 1981 af.
De Jong was van 1982 tot 1991 voorzitter van de Unie School en Evangelie. Hij was lid van de redactiecommissie van het Friesch Dagblad en schreef twee boeken over de geschiedenis van die krant: "Zij zullen het niet hebben. De geschiedenis van het Friesch Dagblad, Deel 1 (1903-1935)" (2003) en "Gods eer zij 't merk van al uw werk. De geschiedenis van het Friesch Dagblad. Deel II (1935-1971)" (2015, eindredactie Oek de Jong) . Verder schreef hij onder andere dichtbundels zoals "Even ritselt het papier" (1989) en "Cantus firmus" (1991), alsmede de novellenbundel 'Kiezen'
Hij was de vader van de schrijver Oek de Jong (1952).

Riedel is een in Ede gevestigde drankenfabrikant. Het maakt als "FrieslandCampina Riedel B.V." deel uit van FrieslandCampina. Riedel produceert Appelsientje, CoolBest, DubbelFrisss, Extran en Taksi. De fabriek is gevestigd in Ede vanwege de goede kwaliteit van het drink- en grondwater.
Riedel is sinds 1879 actief in de productie van mineraalwaters, vruchtenlimonades en vruchtendranken. Riedel was ook de naam van een voormalig frisdrankmerk (sinas), rond 1953 geïntroduceerd in een grote literfles. In 1973 introduceerde het bedrijf onder het merk Appelsientje zijn eerste vruchtensappen verpakt in kartonnen pakken. Taksi kwam in 1985 op de markt. In 1995 volgde CoolBest, het eerste gekoelde vruchtensap in Nederland, en DubbelFrisss in 1996.
Begin 2017 maakte het moederbedrijf bekend het bedrijf te willen verkopen. In augustus werd bekend dat Riedel wordt overgenomen door Standard Investment. Over de overnamesom zijn geen mededelingen gedaan. Standard Investment is een Amsterdamse investeringsmaatschappij die zich richt op kleine en middelgrote bedrijven in Nederland en België en heeft onder meer belangen in Dutch Bakery en in de Nederlandse tak van fastfoodketen Burger King.
Riedel is in Nederland marktleider op het gebied van vruchtensappen en vruchtendranken en realiseert hiermee een jaaromzet van 125 miljoen euro. Het bedrijf telt ongeveer 200 medewerkers.
Riedel is met name bekend van een serie vruchtensappen, die elk onder een eigen kenmerkende naam werden verkocht. Binnen deze serie werden regelmatig nieuwe varianten geïntroduceerd en reeds bestaande varianten uit productie genomen.
Oorspronkelijk werd de merknaam Appelsientje voorzien van een eenvoudige toevoeging om het soort sap aan te duiden, zoals Appelsientje Appel. In 2006 heeft Riedel echter gedeeltelijk de oude merknamen weer van stal gehaald. Zo werd Appelsientje Appel omgedoopt tot Appelsientje Goudappel. In 2012 is het assortiment uitgebreid met een serie frisdranken, onder de naam Appelsientje Sprankelfruit.
CoolBest is een reeks vruchtensappen die zich kenmerkt doordat het sap tijdens productie, transport en bij de verkoop voortdurend gekoeld wordt.

Bapao is een gestoomd broodje met een vulling dat zijn oorsprong vindt in de Chinese keuken. Het is via Indonesië ook in Nederland bekend geraakt. 
De vulling kan vlees bevatten zoals rundvlees, kippenvlees, kip-saté, varkensvlees, ander vleeswaar of vegetarisch gehakt. Maar bapao's kunnen ook prima worden gevuld met zoete dingen, zoals een mix van stukjes pinda, kokos en sesam op smaak gebracht met basterdsuiker. Bapao gevuld met groente is ook mogelijk, maar dit moet groente zijn die niet te veel vocht afgeeft als ze gaar wordt, zoals wortel of ui. In Vietnam wordt er ook een hard gekookt ei als extra vulling in bapao gedaan.
Een bapao heeft meestal de vorm van een mantou. Omdat het gestoomd is, heeft het echter geen bruine korst. Bapao wordt weleens gegeten met chilisaus, maar in China is dat niet gebruikelijk.
De bapao wordt ook wel "'broodje" bapao' genoemd. Dit is eigenlijk een pleonasme: in het Chinees betekent "pao" (包) namelijk "broodje".

Kjetil André Aamodt (Oslo, 2 september 1971) is een Noorse voormalige alpineskiër. Hij won op alle onderdelen van het alpineskiën een olympische medaille: zowel op de afdaling, de super-G, de reuzenslalom, de slalom als de combinatie - acht in totaal, meer dan elke andere alpineskiër. Hij werd ook vijfmaal wereldkampioen en won eenmaal de wereldbeker alpineskiën.
Aamodt maakte zijn wereldbekerdebuut op 23 november 1989 in de reuzenslalom van Park City. Drie maanden vóór de Olympische Winterspelen 1992 werd hij in het ziekenhuis opgenomen met mononucleosis. Hij verloor 11 kg gewicht, maar twee maanden later begon hij weer te trainen en zo nam Aamodt een eerste keer deel aan de Olympische Winterspelen. In Albertville behaalde Aamodt meteen de Olympische titel op de Super G. Op de reuzenslalom behaalde hij nog de bronzen medaille. Op 15 maart 1992 behaalde Aamodt zijn eerste overwinning in een wereldbekerwedstrijd dankzij winst in de Super G in Aspen. Op de Wereldkampioenschappen alpineskiën 1993 in Morioka behaalde Aamodt de wereldtitel op de slalom en de reuzenslalom. 
Aamodt nam deel aan de Olympische winterspelen in 1994 in het Noorse Lillehammer. Opnieuw behaalde Aamodt eremetaal, al bleef een Olympische titel dit keer uit. In de combinatie behaalde hij zilver, achter zijn landgenoot Lasse Kjus. Ook in de afdaling moest Aamodt tevreden zijn met zilver, al strandde hij slechts op 4 honderdsten van Olympisch kampioen Tommy Moe. Op de Super G behaalde hij de bronzen medaille. Tijdens de wereldbeker alpineskiën 1993/1994 was Aamodt de beste in de algemene eindstand, meteen ook de enige maal in zijn carrière dat hij de algemene wereldbeker kon winnen. Hij won ook het eindklassement in de wereldbeker op de combinatie.
In 1997 behaalde Aamodt een derde wereldtitel. Dit keer was hij de beste in de combinatie. Op diezelfde combinatie was Aamodt ook opnieuw de beste in het eindklassement van de wereldbeker. Tijdens de WK van 1999 en 2001 kon Aamodt zijn wereldtitel op de combinatie verlengen. 
Op de Olympische Winterspelen 2002 in Salt Lake City behaalde Aamodt twee Olympische titels dankzij winst in de combinatie en de Super G. Ook op de Olympische Winterspelen 2006 in Turijn was hij de beste in de combinatie. Met in totaal acht Olympische medailles is hij anno 2017 nog steeds de meest succesvolle alpineskiër op de Olympische Winterspelen.
Op 6 januari 2007 zette Aamodt een punt achter zijn loopbaan. In totaal was Aamodt goed voor maar liefst 231 top 10-klasseringen in een wereldbekerwedstrijd. Hiermee is hij nog steeds all-time recordhouder voor Benjamin Raich. Aamodt won ook een wereldbekerwedstrijd in de 5 verschillende disciplines, een prestatie waar die nog maar 4 andere alpineskiërs konden bereiken.
Hij is gehuwd met Stine Ostvold, een voormalig balletdanseres en Scandinavisch kampioene ritmische gymnastiek. Met haar kreeg hij een dochter.

Roelof Kranenburg (Groningen, 8 september 1880 - Den Haag, 27 december 1956) was een Nederlands jurist en politicus. Tijdens zijn werkzame leven was hij onder meer advocaat, rechter en hoogleraar staatsrecht.
In 1914 werd mr. dr. Roelof Kranenburg hoogleraar staats- en administratief recht in Amsterdam. Spoedig werd hij een autoriteit op het gebied van het staatsrecht. Kranenbrug was in die hoedanigheid betrokken bij de voorbereiding van twee grondwetsherzieningen, die van 1938 en 1953. Tijdens zijn politieke loopbaan bleef Kranenburg toch ook vooral een wetenschapper.
Als politicus was hij eerst actief bij de VDB (Vrijzinnig-Democratische Bond), daarna bij de PvdA. Gedurende twee periodes was hij lid van de Eerste Kamer: eerst van 1929 tot 1935, daarna van 1937 tot 1951. Van 1946 tot 1951 was hij voorzitter van de Eerste Kamer. In deze functie leidde hij in 1948 de vergadering waarin Koningin Juliana werd ingehuldigd. In de Tweede Wereldoorlog is Kranenburg enkele maanden geïnterneerd geweest in het gijzelaarskamp Sint-Michielsgestel, nadat hij in 1942 als hoogleraar door de Duitsers uit zijn functie was gezet.
Kranenburg was getrouwd en had vier zoons en een dochter. Zijn zoon Ferdinand Jan Kranenburg (1911-1994) was van 1964 tot 1976 commissaris van de Koningin in Noord-Holland. 

Patrick Hoogmartens (Tongeren, 19 mei 1952) is sinds 2004 de derde bisschop van het bisdom Hasselt.
Monseigneur Patrick Hoogmartens werd geboren op 19 mei 1952 te Tongeren als tweede in een gezin van zes kinderen. Hij volgde de lagere school en humaniora aan het Onze-Lieve-Vrouwecollege te Tongeren en was in zijn geboortestad actief in de KSA OLV Erewacht. Aan de Katholieke Universiteit Leuven behaalde hij het diploma van Licentiaat in de Rechten (1977) en Licentiaat in de Wijsbegeerte (1978). Daarna volgde hij gedurende 3 jaar theologie aan het grootseminarie van Sint-Truiden, waarna hij een jaar parochiestage deed in de Sint-Martinusparochie te Herk-de-Stad. Hij werd priester gewijd op 4 juli 1982 in de Onze-Lieve-Vrouwebasiliek te Tongeren.
Als jonge priester studeerde hij verder theologie aan het Alphonsianum te Rome, waar hij de graad van Licentiaat in de Theologie behaalde. Hij werd dan onderpastoor in de Sint-Hubertusparochie te Runkst-Hasselt op 31 augustus 1984. Op 28 februari 1987 werd hij aldaar benoemd tot moderator van de parochiefederatie Heilig Kruis, Sint-Kristoffel en Sint-Hubertus.
Op 1 september 1989 werd hij president van het grootseminarie van Hasselt en verantwoordelijk voor het permanent diaconaat in het bisdom. Op 1 oktober 1993 werd hij tevens benoemd tot bisschoppelijk vicaris voor de jongerenpastoraal. Hij werd zo verantwoordelijk voor de dienst jongerenpastoraal van het bisdom die jeugdbewegingen en andere plaatselijke jongerengroepen pastoraal ondersteunt.
Op 8 juli 1997 werd Patrick Hoogmartens benoemd tot bisschop-coadjutor, d.i. hulpbisschop met recht van opvolging. Op zondag 26 oktober 1997 werd hij in de Sint-Quintinuskathedraal van Hasselt tot bisschop gewijd. Als bisschop-coadjutor was hij tot nu toe vicaris-generaal voor de parochiepastoraal, de sociale bewegingen en de jongerenpastoraal.
Als kenspreuk koos hij "Non ut iudicet, sed ut salvetur" (Niet om te oordelen, maar om te redden, Johannes 3,17). Zijn wapenschild is er de visualisering van. De gebroken bijl verwijst naar het "niet oordelen" of naar het uitstel van oordeel (Lucas 13,1-9). God heeft geduld met de mens. Uiteindelijk is elk oordeel nooit doel op zich, want Jezus is gekomen, niet tot oordeel, maar tot heil. Dit heil wordt getoond in het olijftakje (Genesis 8,11), teken van redding en van de steeds nieuwe toekomst die God de mens schenkt.
Door het ontslag van bisschop Paul Schruers op 25 oktober 2004 is Mgr. Patrick Hoogmartens nu de derde bisschop van Hasselt.
Bij het overlijden van ere-bisschop Paul Schruers in 2008 verklaarde zijn opvolger dat Limburg met hem een icoon van menslievendheid en een geestelijke leider verliest die het bisdom sterk gestuurd en diepgaand geleid heeft. Zijn geestelijke kijk op mens en samenleving heeft velen geïnspireerd om mee verantwoordelijkheid op te nemen in kerk en samenleving.

De stengelboorder ("Chilo partellus") is een vlinder uit de familie grasmotten (Crambidae). De rups echter is veel bekender omdat deze grote schade kan toebrengen aan maisplanten.
Sinds de jaren 30 was deze soort een plaag voor de maistelers in zuidelijk en oostelijk Afrika, nadat de vlinder was overgekomen uit India en Pakistan. Dankzij het inzetten van de sluipwesp "Cotesia flavipes", een natuurlijke vijand van de stengelboorder in Pakistan, wordt de plaag sinds de jaren 90 met succes bestreden.


Het Farel College is een protestants-christelijke scholengemeenschap voor vmbo, havo, vwo en Tweetalig onderwijs in Amersfoort. Deze school maakt deel uit van de scholengemeenschap Meerwegen Scholengroep.
De school werd in 1971 opgericht als afsplitsing van het Corderius College, en ging in 1972 van start voor leerlingen in het noordelijk deel van Amersfoort en de omliggende plaatsen als Hoogland, Bunschoten, Spakenburg en Nijkerk. Naamgever was de kerkhervormer Guillaume Farel.
Van 1972 tot 1975 stond de school onder leiding van Klaas de Jong Ozn, die daarna staatssecretaris werd in het kabinet-Den Uyl.

Reggaeton is een muziekstroming, die is ontstaan in de jaren negentig van de twintigste eeuw in de underground van voornamelijk Puerto Rico.
De artiesten zijn beïnvloed door reggae, dancehall, hiphop en traditionele Puerto Ricaanse muziek. Reggaeton wordt gekenmerkt door een dwingend, zich herhalend ritme dat "Dem Bow" wordt genoemd. Dit ritme vindt zijn oorsprong in het gelijknamige nummer van de reggae artiest Shabba Ranks. Er wordt veel gebruikgemaakt van samplers, synthesizer en drum machines, maar ook bomba-, plena-, en salsaritmes komen terug in de nummers. De raps zijn voornamelijk in het Spaans, maar soms ook in het Engels. De teksten gaan vaak over criminaliteit, seks en liefde. Je zou het daarom de gangstarap van het Caribisch gebied kunnen noemen.
Reggaeton is in de loop van de jaren negentig erg populair geworden onder jongeren in het Caribisch gebied. De muziek werd in het begin van de eenentwintigste eeuw ook opgepikt in de Verenigde Staten, voornamelijk door jongeren met een hispanic achtergrond die er hun identiteit aan ontlenen. Een paar jaar later bereikte het genre ook Europa en de rest van de wereld, door nummers als "Rakata" van Wisin & Yandel en "Papi Chulo" van Lorna en de wereldhit "Gasolina" van Daddy Yankee.
Op reggaeton wordt op een kenmerkende manier gedanst. Deze manier van dansen wordt "perreo" genoemd, waarbij de vrouw enigszins gebukt met haar rug naar een man toe staat. De naam perreo, dat dansen op z'n hondjes betekent, is afgeleid van het woord "perro", dat hond betekent in het Spaans. Deze dansstijl is een vorm van bubbling.
Bekende reggaeton-artiesten zijn onder meer Arcangel, Angel & Khriz, Daddy Yankee, Alexis & Fido, Tego Calderón, Don Omar, Wisin & Yandel, Hector y Tito "El Bambino", Zion & Lennox, Baby Rasta Y Gringo, Jowell & Randy, Rakim y Ken-Y, Trebol Clan en Makano. Miguelito, Eloy, J. Álvarez en J Balvin zijn enkele van de opkomende jonge artiesten.
Sinds 2005 zijn diverse samenwerkingen ontstaan tussen reggaeton- en hiphopartiesten.
• Wisin & Yandel met Jennifer Lopez (Follow The Leader).
Reggaeton is heel populair in Cuba. Cubanen van alle leeftijden luisteren naar Puerto Ricaanse en Cubaanse reggaeton. De Cubaanse reggaetonbeats verschillen weinig van de Puerto Ricaanse en Dominicaanse.
Soms wordt deze reggaeton ook wel cubaton genoemd. Eigenlijk wordt met cubaton bedoeld: "reggaetón a lo cubano". Cubaton wordt gemaakt door Cubaanse reggaeton-artiesten.
In de Verenigde Staten is reggaeton erg populair onder de jonge hispanics. Reggaeton is nu populair in de steden verspreid over de hele Verenigde Staten, Los Angeles, Chicago, New York, Boston, Washington D.C., Houston, Miami, en andere steden in de Verenigde Staten met een groot aantal inwoners van Latijns-Amerikaanse afkomst.
In de Dominicaanse Republiek is reggaeton ook heel populair, mede door enkele bekende artiesten zoals Arcangel, De La Ghetto, Nicky Jam, Joseph en de reggaetonproducers Luny Tunes.

Anton Carel (Ton) Alberts (Antwerpen, 6 juli 1927 – Amsterdam, 16 augustus 1999) was een Nederlands architect die vooral bekend is door zijn op antroposofische leest geschoeide organische architectuur.
Op jonge leeftijd is Ton Alberts verhuisd naar Amsterdam. Daar ging hij naar de Academie van Bouwkunst, een studie die hij in 1954 heeft afgerond. Tot 1974 werkt hij als docent voor de academie en daarnaast als architect voor het bureau van Ben Merkelbach.
In 1963 startte hij een architectenbureau. Vanaf 1975 werd hij bijgestaan door Max van Huut. In 1987 werden de twee architecten partners in het nieuwe bureau Alberts en Van Huut. Samen waren zij de promotors voor het organische bouwen. Ze zijn met name beroemd geworden door het ontwerp voor het hoofdkantoor van de NMB-bank (nu ING Bank) gebouwd in 1987 in Amsterdam Zuidoost en het kantoor van de Gasunie in Groningen. De wijk "De Gaardes" in Houten is door Alberts in 1979/1980 ontworpen, en vertoont dezelfde kenmerkende antroposofische stijl.

Guillaume Farel (in het Nederlands ook "Willem Farel"; Gap, 1489 - Neuchâtel, 13 september 1565) was een Franse kerkgeleerde en calvinistische kerkhervormer. Farel was stichter van de Gereformeerde Kerk in de kantons van Neuchâtel, Bern, Genève en Vaud. Hij wordt vooral herinnerd als degene die Johannes Calvijn overreedde in Genève te blijven in 1536 en terug te keren naar die stad in 1541. Zij hadden zo'n grote invloed op het bestuur van Genève dat het Genève van die tijd een theocratie genoemd kan worden waar protestanten een veilig heenkomen vonden en niet-protestanten vervolgd werden.
Farel was een gepassioneerde priester en een felle criticaster van de Rooms-Katholieke Kerk. In het begin van de Reformatie in Frankrijk was Farel een leerling van de katholieke priester Jacques Lefèvre d'Étaples. Deze was een voorvechter voor veranderingen binnen de katholieke kerk. Samen met Lefèvre werd Farel lid van de Cercle de Meaux, een groep evangelische humanisten bijeengebracht door de bisschop van Meaux, Guillaume Briçonnet. Tot deze groep behoorde onder meer Josse van Clichtove, Martial Mazurier, Gérard Roussel en François Vatable. De leden van de Cercle de Meaux hadden gemeen dat ze allen Bijbelstudie en een terugkeer naar de theologie van de vroege kerk nastreefden. Tijdens zijn tijd in Meaux raakte Farel onder de invloed van de ideeën van Maarten Luther en begon deze te promoten. Nadat de Sorbonne zijn lutherse sympathieën afgekeurd had begon Farel te evangeliseren in de Dauphiné.
Als gevolg van een controverse over zijn geschriften tegen het gebruik van afbeeldingen tijdens christelijke erediensten moest Farel vluchten naar Zwitserland. In Zürich bracht Farel tijd door met Ulrich Zwingli en in Straatsburg met Martin Bucer. In 1530 haalde hij Neuchâtel over om zich aan te sluiten bij de Reformatie.
In 1532 vestigde Farel zich in Genève, waar hij dominee werd. Hij slaagde erin Calvijn naar Genève te halen, maar brak uiteindelijk met hem vanwege een meningsverschil over het "Heilig Avondmaal". In 1538 werd Farel uit Genève verbannen en trok hij zich terug in Neuchâtel, waar hij de rest van zijn leven bleef.
Guillaume Farel is de naamgever van het Farel College in Amersfoort, het Farelcollege in Ridderkerk en basisschool Willem Farel in Hoevelaken.

De Groenoordhallen was een complex van hallen voor veemarkten, concerten, sportevenementen en beurzen in de Nederlandse stad Leiden. De hallen maakten in 2012 plaats voor de bouw van een nieuwe woonwijk.
De Groenoordhallen lagen in de wijk Groenoord in Leiden-Noord tussen de Willem de Zwijgerlaan en de IJsselmeerlaan, de toegangsweg tot de Merenwijk.
Het complex bestond uit twee multifunctionele hallen, een restaurant en een kleine zaal, die samen onderdak konden bieden aan grote of kleinere evenementen als publieks- of vakbeurzen, concerten en (zakelijke) bijeenkomsten.
De "Van der Werfhal" had een oppervlakte van 5800 m². De "Groenoordhal" telde 7600 m². Door de vlakke vloer, de grote ruimte en dito toegangsdeuren was laden of lossen eenvoudig. Door de boogconstructie en een verwarmingsinstallatie was de temperatuur zomer en winter regelbaar.
Het gebied waar de hallen stonden was eerder een landgoed met de naam 'Groenoord'. 
De eerste hal die gebouwd werd kwam in 1969 in gebruik als gemeentelijke veehal, onderkomen van de wekelijkse veemarkt. Het complex, dat in de loop der jaren was uitgebreid, werd in 1996 overgenomen door het recreatiebedrijf Libéma dat er nog een grote hal bijbouwde. 
De Groenoordhal werd gebouwd om onderdak te bieden aan de grote regionale veemarkt die hier vanaf 1969 werd gehouden. Hiervoor werd deze in het centrum van de stad gehouden in het gebied tussen de Beestenmarkt en de Lammermarkt (voor molen de Valk). De MKZ-crisis van 2001 maakte een eind aan de veemarkt in Leiden.
Naast de veemarkt stond de Groenoordhal vooral bekend als concertlocatie waar in het verleden verschillende grote artiesten
optraden. Enkele beroemdheden die in de hal te bewonderen waren, zijn: Anthrax, Dio, Golden Earring, Genesis, Iron Maiden, U2, The Police, Dire Straits, Iron Maiden, Fleetwood Mac, Queen, Metallica, Santana, Kiss, The Osmonds, André Rieu (met het Straußorkest) en Backstreet Boys.
De Groenoordhal werd ook vaak gebruikt als beurslocatie. De Leidato huishoudbeurs was een jaarlijks terugkerend evenement dat zeer bekend was in Leiden en omgeving. Een ander jaarlijks evenement was de kleindierenshow "Beestenspul", die onder andere voor raskonijnen tot de belangrijkste van Nederland behoorde.
De Groenoordhallen zijn vele jaren op doordeweekse dagen in gebruik geweest als tentamenlocatie. Met name de massale tentamens in het eerste en tweede jaar aan de Rechtenfaculteit van de Universiteit Leiden vonden steevast in de grote hal plaats. Vele honderden studenten zaten daar aan klaptafels hun tentamens te maken. In de wintermaanden was dat soms een koude aangelegenheid. Studenten moesten immers enkele uren achtereen stilzitten op hun plaats. Later zijn ook andere examens afgenomen in de Groenoordhallen, zoals de examens Makelaar. Dezelfde klaptafels werden dan gebruikt voor het neerzetten van de materialen voor het examen Bouwkunde. 
Onder de namen "Parker Leiden" en "Elmex Leiden" behaalde BS Leiden meerdere successen in het nationale basketbal in de jaren 70 en 80. Bij grote wedstrijden werd de knusse Vijf Meihal verruild voor de Groenoordhal.
Het aantal van bijna 11.000 toeschouwers dat in april 1979 kwam kijken naar een wedstrijd tussen Parker en Nashua Den Bosch is nog altijd een nationaal record.
In 2006 werd er in de Groenoordhallen getennist. Het was een Davis Cup promotie/degradatie duel tussen Nederland en Tsjechië, Nederland verloor met 1-4 en degradeerde naar de Europees/Afrikaanse zone.
In de loop der jaren is zijn de Groenoordhallen ook voor andere sportdoeleinden gebruikt.
Zo organiseerde de NKS een jaarlijks terugkerend zaalvoetbaltoernooi in januari en werden er veel schoolsporttoernooien voor onder andere voetbal en handbal gehouden waar basisscholen uit de Leidse regio tegen elkaar uitkwamen.
De sloop ging in januari 2010 'feestelijk' van start, maar pas in 2012 was het karwei voltooid. Alleen de Eschertoren en een gedeelte van Groenoordplaza bleven bewaard.

Een proteïne-isovorm is een proteïne dat gevormd wordt bij alternatieve splicing of gecodeerd wordt door aanverwante genen (bijvoorbeeld afkomstig van genduplicaties). In veel gevallen kunnen door variaties in het splicingproces veel verschillende proteïnen, de proteïne-isovormen, met hetzelfde mRNA gevormd worden. Ze kunnen ook gevormd worden door posttranslationale modificaties. 
Een flink aantal isovormen worden gevormd door de aanwezigheid van SNP's (uitgesproken als snips).
De ontdekking van isovormen verklaart het kleine aantal coderende genen waaruit het menselijk genoom bestaat. Door het katalytisch vormen van verschillende proteïnen afkomstig van hetzelfde gen wordt de verscheidenheid van het genoom vergroot. Isovormen worden makkelijk gevonden bij het gebruik van DNA-microarray's en cDNA-bibliotheken.

Databeveiliging is de bescherming van (computer)gegevens (data) tegen risico's zoals gegevensverlies of het in onbevoegde handen terechtkomen van de data en het, daaruit voortvloeiende, onbevoegde gebruik of misbruik ervan. 
Gegevensverlies kan bijvoorbeeld worden veroorzaakt door: 
Gegevensverlies wordt tegengegaan met behulp van back-ups. Hierbij dient opgemerkt dat ook back-upmedia slijtage kunnen vertonen, zo zijn veel cd-recordables reeds na enkele jaren niet meer leesbaar.
Gegevens kunnen langs vele wegen in verkeerde handen terechtkomen. Internetverkeer kan worden afgeluisterd met een packet sniffer, zodat wachtwoorden en inlognamen in handen kunnen vallen van onbevoegden. Om internetverkeer te beveiligen maakt men gebruik van encryptie, die het meelezen van gegevens ernstig bemoeilijkt of zelfs geheel onmogelijk maakt. Ook gegevensdragers zoals USB-sticks beveiligt men wel door middel van encryptie, waarbij de authenticatie soms plaatsvindt door middel van een vingerafdruk. De USB-stick kan dan niet door onbevoegden worden uitgelezen.
Onder databeveiliging valt ook de beveiliging tegen de 'menselijke factor', dat wil zeggen: onzorvuldigheden in de menselijke omgang met de techniek. Internetverkeer kan nog zo goed beveiligd zijn, maar als iemand zijn PC bij de vuilnis zet zonder de harde schijf te wissen, liggen zijn gegevens alsnog (letterlijk) op straat. Hetzelfde geldt indien men oude back-ups weggooit zonder ze eerst te vernietigen of niet zorgvuldig omgaat met wachtwoorden.

Gosling Emacs, ook bekend onder de naam Gosmacs, was een teksteditor uit de Emacs-familie. Gosmacs was geschreven in C door James Gosling en was in 1981, het jaar van de eerste uitgave, de eerste Emacs-teksteditor die draaide op Unix. Verder werkte het programma ook op VMS en op de IBM-PC.
De uitbreidingstaal van Gosmacs was Mocklisp, een scripttaal met de oppervlakkige syntaxis van Lisp, maar zonder de capaciteiten van die taal. De laatste versie van Gosling Emacs werd uitgegeven in het jaar 1983.
Gosling Emacs gebruikt de architectuur van Multics Emacs gecombineerd met de scripttaal (interpreter) Mocklisp met routines van laag niveau om het gebruik van de tekstfuncties te verbeteren. Deze interpreter maakt echter geen gebruik van de datastructuren uit Lisp. Mocklisp wordt voornamelijk gebruikt als een krachtige interpreter voor strings (teksten), getallen en andere bijzonderheden zoals formules.
Richard Stallman hergebruikte in de eerste versie van GNU Emacs een deel van de broncode van Gosling Emacs, omdat deze toen volledig vrij beschikbaar was zonder beperkingen. Dit werd echter opgeheven toen UniPress Gosmacs overkocht. In versie 16.56 van GNU Emacs werd dan ook alle broncode van Gosmacs verwijderd op verzoek van UniPress. Unipress bracht een commerciële variant uit van Gosmacs onder de naam Unipress Emacs.

Het digitaal schoolbord (vaak afgekort tot digibord), is een digitale versie van het klassieke schoolbord waarop met krijt wordt geschreven of het whiteboard waarop met stift kan worden geschreven. Andere namen die worden gebruikt zijn elektronisch schoolbord of smartboard. Bij de laatste moet worden opgemerkt dat het een merknaam betreft van SMART Technologies, een Canadees bedrijf dat in 1992 begonnen is met de productie van digitale schoolborden.
Het voordeel van het digitale schoolbord boven het oude schoolbord is de grafische gebruikersomgeving, die gebruikmaakt van de mogelijkheden van de computer. Een nadeel is dat bij het schrijven van gewone tekst op het digitale schoolbord enige vertraging optreedt.
Met een beamer wordt het computerbeeld op het bord geprojecteerd. Doorgaans is op die computer ook speciale software geïnstalleerd die het bord activeert en aanstuurt zodra de computer wordt opgestart. Meestal moet de eerste maal, en telkens wanneer de beamer of het bord worden verplaatst, het bord gekalibreerd worden. Via de software wordt elk contact met (of benadering van) het bord (met stift en/of vinger) omgezet in een muisklik of digitale markering.
Op het scherm vooraan worden met een videoprojector, die aangesloten is op een computer (eventueel met internetaansluiting) beelden geprojecteerd. Ook zijn er videomogelijkheden en is soms geluidsversterking aanwezig. Op het scherm kan extra informatie worden bijgeschreven, en het geheel kan digitaal worden opgeslagen. Naargelang de gebruikte technologie wordt voor het schrijven een speciale pen, of gewoon de vinger gebruikt.
Touchscreen- en elektromagnetische borden worden op de computer aangesloten met een USB- of seriële kabel en halen eventueel hun energie vanuit de computer. Bij de infrarood- en ultrasoontechnologieën daarentegen kan om het even welk whiteboard, of zelfs een wit stuk muur, omgezet worden in een interactief schoolbord.
Voor deze elektronische borden worden uiteenlopende technologieën gebruikt:

Pininfarina is een ontwerpbureau en producent van autocarrosserieën uit Turijn, Italië. Het bedrijf werd in 1930 opgericht door Battista "Pinin" Farina. Verschillende grote automerken zoals Ferrari, Maserati, Alfa Romeo, Lancia en Fiat maken gebruik van de diensten van Pininfarina. De West-Vlaamse ontwerper Lowie Vermeersch stond tot januari 2011 aan het hoofd van de ontwerpafdeling.
In 1893 werd Battista "Pinin" Farina geboren; de bijnaam 'Pinin' (ukkie) dankte hij aan het feit dat hij het tiende kind in het gezin was. Op elfjarige leeftijd begon hij te werken in het bedrijf van zijn broer, tot hij op 22 mei 1930 zijn eigen firma oprichtte: Carrozzeria Pinin Farina. Aanvankelijk werden alleen carrosserieën gebouwd voor individuele klanten of in beperkte hoeveelheden voor productiewagens. Door de goede naam die Farina had opgebouwd, kwam er snel samenwerking met de grote Italiaanse automerken Alfa Romeo, Lancia en Fiat. In 1951 werd het Franse merk Peugeot toegevoegd aan de klantenlijst van Pinin Farina.
In 1952 kwam er een samenwerking tot stand met Ferrari en tot op heden staat Pininfarina nog steeds in voor de carrosserieën van zo goed als alle sportwagens van Ferrari.
In 1961 droeg Battista op 68-jarige leeftijd het bedrijf over aan zijn zoon Sergio en zijn schoonzoon Renzo Carli. Tevens kreeg hij de toestemming van de president van Italië om zijn naam te veranderen in Pininfarina. Op 3 april 1966 overleed Battista Pininfarina in Lausanne.
In de jaren-1960 was de firma toonaangevend met de 'trapeziumstijl', gelijktijdig gelanceerd in de Peugeot 404 en de Fiat 1800. Andere merken en ontwerpers volgden de strakke lijnen van deze modellen. Tijdens de jaren zeventig werd Pininfarina omgebouwd tot de industriële groep Pininfarina S.p.A. en werd R&D steeds belangrijker.
Inmiddels ontwerpt Pininfarina meer dan alleen maar auto's. Ook de nieuwe hogesnelheidstrein V250 waarmee NS Hispeed vanaf 2009 Amsterdam met Brussel zou gaan verbinden, is door het bedrijf ontworpen.
Andrea Pininfarina, kleinzoon van oprichter Battista Farina, was de topman van het bedrijf tot zijn overlijden op 7 augustus 2008. Hij werd in Turijn op zijn scooter door een auto geschept. Hij is op 13 augustus opgevolgd door zijn jongere broer, Paolo Pininfarina, die op 28 augustus 2008 50 jaar is geworden.
Op 31 december 2008 is een kaderovereenkomst gesloten om Pininfarina van een faillissement te redden. De schulden waren opgelopen tot 600 miljoen euro. De overeenkomst behelst dat er geen nieuwe productiecontracten worden gesloten en dat de huidige contracten gecontinueerd worden tot uiterlijk 2011 (Alfa Romeo Brera en Spider, Ford Focus Coupé-Cabriolet). Pininfarina gaat zich exclusief toeleggen op de productie van elektrische auto's (B0 ofwel B-zero). Het bedrijf komt in handen van de banken waarbij het aandeel van de familie wordt gereduceerd tot 4,5%.
In december 2015 werd bekendgemaakt dat Pininfarina in Indiase handen komt. Het Mahindra-conglomeraat neemt voor 25 miljoen euro het aandelenbelang van 76% van Pincar in het bedrijf over en zal een bod doen op de resterende aandelen die op de Borsa Italiana staan genoteerd. De twee bedrijven hebben al eerder samengewerkt bij de ontwikkeling van enkele automodellen. Pininfarina heeft de afgelopen tien jaar alleen maar verliezen geleden en zocht een financieel sterke partner. Om minder afhankelijk te zijn van de automobielindustrie heeft Pininfarina al een aparte afdeling voor industriële ontwerpen opgezet. De overeenkomst met Mahindra zal in het eerste halfjaar van 2016 worden afgerond.

Rink van der Velde (Aalsum, 18 juni 1932 – Drachten, 17 februari 2001) was in de tweede helft van de 20e eeuw de meest gelezen Friese schrijver. Daarnaast werkte hij lange tijd als journalist, onder andere bij de Leeuwarder Courant.
Van der Velde werd geboren als vijfde kind en eerste zoon van de politieman Hendrik van der Velde en Hendrikje Pilat. Hij bracht zijn jeugd grotendeels in de Wouden door, omdat zijn vader in Beetsterzwaag werkte. Van der Velde volgde de ulo in Drachten en werkte vervolgens een tijdje als boerenarbeider in Frankrijk. Vanaf 1953 vervulde hij zijn militaire dienst bij de Koninklijke Marine. Daarna werd hij journalist, eerst bij de Nieuwe Dockumer Courant in Dokkum, toen bij de Drachtster Courant - de Friese editie van het socialistische dagblad Het Vrije Volk - en ten slotte bij de Friese Koerier. Na een fusie in 1992 kwam hij bij de Leeuwarder Courant terecht, waar hij tot zijn pensioen zou blijven werken. Hier schreef hij onder andere cursiefjes die zogenaamd uit het fictieve weekblad "Bokwerder Belang" waren overgenomen.
Van der Velde was sinds 23 december 1955 gehuwd met Wilhelmina Bekkema. Hij overleed op 68-jarige leeftijd te Drachten en werd begraven te Wetsens.
Van der Velde debuteerde in 1959 als Fries schrijver met een feuilleton in het tijdschrift Frysk & Frij. In 1960 volgde zijn Nederlandstalige debuut met de roman "De kleine kolonie". Daarna zouden nog 25 romans volgen, maar nu allemaal oorspronkelijk in het Fries geschreven. Een aantal ervan werd vertaald in het Nederlands, het Engels en het Oekraïens. Van der Velde had een voorkeur voor vrijgevochten types. Ook de Tweede Wereldoorlog speelt in zijn werk een belangrijke rol.
Als literair het meest gewaardeerd geldt de novelle "De fûke" (De fuik), waarin Van der Velde het drama van de arrestatie van de geheim agent Lodewijk van Hamel bij het Tjeukemeer verwerkte. De verfilming door Steven de Jong draagt dezelfde titel als het boek: De Fûke. Het meest gelezen boek uit zijn oeuvre is waarschijnlijk "Feroaring fan lucht", waarvan in 2004 de 14de druk verscheen.
Zijn roman "De houn sil om jim bylje", over de voeger en klompenmaker IJe Wijkstra die in 1929 vier veldwachters doodschoot, werd door Pieter Verhoeff verfilmd onder de titel "Het teken van het beest" (1980). In hetzelfde jaar verscheen ook de Nederlandse vertaling van de roman, onder dezelfde titel.
Na Van der Velde's overlijden werd in 2003 door uitgeverij de Friese Pers Boekerij en de gemeente Smallingerland de Rink van der Veldepriis ingesteld. Het is een tweejaarlijkse literaire prijs voor oorspronkelijk proza in het Fries of in één van de in Friesland gebezigde streektalen. Het moet geschreven zijn voor een breed lezerspubliek, in de geest van Rink van der Velde. De prijs bestaat uit een beeldje, gemaakt door Anne Woudwijk, en een geldbedrag van 1.250 euro.


Predrag Filipović (Servisch: Предраг Филиповић) (Podgorica, 12 januari 1975) is een Belgische voetballer van Servisch-Montenegrijnse origine.
Filipović begon zijn professionele voetbalcarrière bij Proleter Zrenjanin, waar hij in het seizoen 1996-1997 31 keer speelde. Na 13 wedstrijden in het daaropvolgende seizoen stapte hij over naar FK Obilić, waar hij na 2 seizoenen en slechts 10 gespeelde wedstrijden vertrok om zijn geluk te beproeven in België bij Eendracht Aalst. In Aalst kwam Filipović meer aan bod en in 2 seizoenen kwam hij tot 56 wedstrijden. Na één seizoen bij Lommel SK, waar hij 27 wedstrijden speelde, trok de Nederlandse club Roda JC hem aan en in Kerkrade werd de verdediger een vaste waarde. In 3 seizoenen (van 2002-2003 tot 2004-2005) kwam Filipović liefst 101 maal in actie. Na 12 wedstrijden in de eerste helft van het seizoen 2005-2006 vertrok Filipović naar Lokeren. Vanaf het seizoen 2007-2008 speelde hij voor FCV Dender EH. Tijdens de winterstop van het seizoen 2008-2009 keerde Filipović terug naar Eendracht Aalst. Momenteel is hij nog steeds actief als voetballer in België bij de Oost-Vlaamse derdeprovincialer FC Doggen uit Erembodegem bij Aalst waarmee hij in het seizoen 2015-2016 promoveerde vanuit Vierde Provinciale.

Het aartsbisdom Kananga (tot in 1972 Luluaburg en in het Latijn: Archidioecesis Kananganus) ligt in de Democratische Republiek Congo. Het aartsbisdom is 33.000 km³ groot en telt 2,2 miljoen inwoners, waarvan 60,7 % katholiek is. In 2004 waren er 117 priesters en 324 religieuzen in het aartsbisdom. Kananga heeft 7 suffragaanbisdommen. 
Op 18 maart 1904 werd het aartsbisdom Kananga, toen nog de apostolische prefectuur Opper-Kasaï, door paus Pius X opgericht. Op 13 juni 1917 maakte zijn opvolger paus Benedictus XV er een apostolisch vicariaat van. 
Op 25 mei 1936 moest Opper-Kasaï echter een deel van zijn gebied afgeven aan de pas opgerichte apostolische prefectuur Tshumbe. Op 13 april 1937 volgde na de oprichting van de apostolische prefectuur Ipamu een verdere gebiedsvermindering. Op 10 maart 1949 werd het apostolisch vicariaat Opper-Kasaï afgeschaft, waarna het apostolische vicariaat Luluaburg opgericht werd.
Ook dit vicariaat kende gebiedsverminderingen: op 24 maart 1953 werd het vicariaat Kabanda opgericht en op 25 april 1959 het vicariaat Lueba. Vervolgens bevorderde paus Johannes XXIII het vicariaat op 10 november 1959 tot aartsbisdom.
Ook nu kwamen er enkele gebiedsverminderingen: in 1963 kwam er deel van Luluaburg toe aan de apostolische administratie Mbuji-Mayi, op 3 mei 1966 werd er gebied afgestaan aan het bisdom van Mbuji-Mayi en op 26 september 1967 werd het bisdom Luiza opgericht. Uiteindelijk werd het aartsbisdom Luluaburg op 14 juni 1972 hernoemd tot het huidige aartsbisdom Kanaga.
Tot in 1967 kende het aartsbisdom Kananga en zijn voorlopers enkel Belgen als vicaris of aartsbisschop. Vanaf 1967 werd de functie enkel uitgeoefend door Congolese geestelijken.
Bisschop waren:

HAVAS was een Nederlandse fabrikant van sportwagens en cabriolets.
HAVAS staat voor HAns Van AS, later een garagehouder uit Hilversum. In de jaren 1950 bouwde hij onder andere een heuvelklim racer, een open tweepersoons rensportwagen op basis van Simca 8 (in een later stadium uitgevoerd met de motor van een Porsche 356). Midden in de jaren 1960 werden er 2 open rensportwagens met Porsche motorisatie gebouwd (Waarvan één met een Porsche Carrera motor en de andere met een Porsche Super 90 motor) later is er een van deze auto's omgebouwd naar een dichte rensportwagen.
Havas is vooral bekend geworden door haar ombouw van DAF "limousines" tot cabriolets. Aanvankelijk gebaseerd op de 33, later in samenwerking met DAF ook de 44, 55 en 66. In Nederland werden er zo'n 21 verkocht, hoewel ook exemplaren in België, Duitsland en Frankrijk verhandeld werden. In Frankrijk werd zelfs kits opgestuurd om deze ombouwprojecten zelf te kunnen maken, echter werden deze kits wel samengesteld bij een Frans garagebedrijf en onder supervisie van een monteur van HAVAS.
Nadat Volvo DAF overnam werd de licentie voor ombouw ingetrokken en hield HAVAS als autoproducent op.

De benaming sericiet voor een mineraal betekent een mica met kleine kristallen, meestal muscoviet, illiet of paragoniet.
Het is een verweringsproduct van de veldspaten orthoklaas of plagioklaas in gebieden die door hydrothermale activiteit zijn beïnvloed. Sericiet komt ook als mineraal in metamorfe gesteenten als fyllieten en schisten.
De naam sericiet is afgeleid van het Latijnse "sericus", dat "Chinees" betekent. Het werd zo genoemd vanwege de zijdeglans die gesteenten met sericiet hebben, refererend aan de Chinese import van deze stof.

Eloy is een plaats (city) in de Amerikaanse staat Arizona, en valt bestuurlijk gezien onder Pinal County.
Bij de volkstelling in 2000 werd het aantal inwoners vastgesteld op 10.375.
In 2006 is het aantal inwoners door het United States Census Bureau geschat op 10.746, een stijging van 371 (3,6%).
Volgens het United States Census Bureau beslaat de plaats een oppervlakte van
185,6 km², geheel bestaande uit land.
De onderstaande figuur toont nabijgelegen plaatsen in een straal van 40 km rond Eloy.

Child in Time is een compositie van de Britse hardrockband Deep Purple, afkomstig van het album Deep Purple in Rock uit 1970. 
Het is een van hun langst durende nummers, namelijk ruim 10 minuten. De melodie van het intro op het hammondorgel door Jon Lord is geïnspireerd op het nummer 'Bombay Calling' van de Amerikaanse band It's A Beautiful Day uit 1968. Daarna komt de zangpartij, waarin de stem van zanger Ian Gillan in crescendo langzaam, steeds luider en luider, in voluit gillen overgaat, waarmee hij een groot vocaal bereik en volume demonstreert. 
Daarna komt de gitaarsolo van Ritchie Blackmore, ondersteund door beukende drums, bas en orgel, die zes minuten duurt, voordat deze abrupt afbreekt en de hele compositie weer van voren af aan begint (da capo) en in een meerstemmig gegil eindigt. 
Een live-uitvoering van Child in Time verscheen enige tijd later, in 1972, op het livealbum Made in Japan. 

Albertson Brook, ook Albertsons Brook genoemd, is de naam van het bovenste gedeelte van Nescochague Creek door het samenvloeien met Great Swamp Brook in de Pine Barrens in zuid New Jersey. 
Albertson Brook is nabij Hammonton, New Jersey, en stroom door Atlantic en Camden county.
Albertson Brook komt samen met een klein beekje genaamd Pump Branch.

De Democrazia Cristiana per le Autonomie is een nieuwe Italiaanse partij die in 2005 werd opgericht door Gianfranco Rotondi. Rotondi behoorde tot dan toe tot de Unie van Christendemocraten en Centrum-Democraten (UDC). De naam van de partij verwijst naar de begin jaren 90 opgeheven Democrazia Cristiana (DC) die decennialang de Italiaanse politiek domineerde. In Italië staat de nieuwe partij bekend onder de naam Nuova DC (Nieuwe DC).
Op 12 januari 2006 waren de Nuova DC en de Nuovo PSI (Nieuwe Socialistische Partij) van Gianni De Michelis een verkiezingsalliantie aangegaan. Met een gezamenlijke lijst werd er meegedaan aan de Italiaanse parlementsverkiezingen van april 2006. Deze alliantie bleef overigens binnen het Huis van de Vrijheden van premier Silvio Berlusconi. De Nuova DC—NPSI behaalde bij de verkiezingen 0,13% van de stemmen, goed voor 4 zetels in de Kamer van Afgevaardigden.
De Nuova DC wordt door haar leiding officieel omschreven als een partij van de "derde weg" (centristisch) en uiteraard christendemocratisch.
De Nuova DC is aangesloten bij de Europese Volkspartij.


Fokken is het vermeerderen en selecteren van vee, pluimvee en allerlei huisdieren, almede dierentuindieren. Als fokken het doel heeft om gewenste eigenschappen te verbeteren of in stand te houden door middel van kruising en selectie (kunstmatige selectie), dan heet dit veredelen. In principe is dit hetzelfde proces dat wordt toegepast bij plantenveredeling.
Door de - vanuit het standpunt van de fokker of zijn klant - beste dieren te kiezen om mee verder te fokken treedt een proces op van kruising en selectie, dat resulteert in een verbeterd ras of het in stand houden van het ras. Omdat het belangrijk is gegevens te hebben omtrent de overerfbaarheid van de eigenschappen van het dier, worden uitgebreide administraties bijgehouden. Voorbeelden van zulke administraties zijn het Friese stamboek, paardenstamboek, stambomen van rashonden, de Nederlandse witte geit en andere huisdieren.
Om te bepalen welke dieren het beste zijn om het fokdoel te halen, worden voor de in het fokdoel gedefinieerde eigenschappen van een dier geschat. Zo kan een bepaalde melkkoe of stier een fokwaarde hebben van +150 kg voor melk. Deze fokwaarde wordt geschat aan de hand van de prestaties van individuele dieren en van het nageslacht van deze dieren. Hoe meer nageslacht er van een bepaald dier is hoe meer prestaties er bekend zijn en dus hoe nauwkeuriger de fokwaarde geschat kan worden.
Naast het berekenen van fokwaarden voor productie, bestaan er ook fokwaarden voor exterieur. Hierbij worden kenmerken als lichaamsbouw beoordeeld. De veehouder of zijn adviseur kunnen dan aan de hand van zowel productie als exterieurkenmerken een optimale keuze bepalen voor het nageslacht. Uiteraard rekening houdend met erfelijkheidsgraden van de diverse kenmerken, inteelt en afwijkingen.
De zeugen zijn meestal kruisingen van verschillende rassen. De voor het dekken van deze zeugen gebruikte beren behoren weer tot andere rassen. Vleesvarkens zijn dus hybriden. De zeugen worden geselecteerd op vruchtbaarheid en de hoeveelheid biggen per worp en de beren op groei, bevleesdheid en voerefficiëntie.
De meest gebruikte varkensrassen voor het fokken zijn:
De eieren waaruit de vleeskuikens komen worden gelegd door vleeskuiken-ouderdieren. Daar ontstaat dan een gebruikskruising door de vleeskuiken moederdieren (die de erfelijke eigenschappen hebben van een beetje vlezig en veel leggen), te kruisen met de vleeskuiken vaderdieren (die de eigenschap hebben van snel groeien en veel vleesaanzet).

De klompendans is een volksdans uit Nederland.
Het is een volksdans die vaak op polkamuziek uitgevoerd wordt in de vorm van een paardans in een groep. De klompendans als folkloristisch evenement werd aan het begin van de 20e eeuw populair, maar werd al langer uitgevoerd in de lage landen. Door het houten schoeisel is er een maataccent te geven dat de bewegingen en muziek ondersteunt.
De choreograaf Hans van Manen maakte in 1987 een ballet voor dansers met klompen onder de titel "Clogs". Het werd in 2006 uitgevoerd door 475 dansers uit alle werelddelen om een gooi te doen naar vermelding in het Guinness Book of World Records.

East Creek is een zijrivier van Delaware Bay in Cape May County, New Jersey in de Verenigde Staten.
De rivier heeft waarschijnlijk de naam East (oostelijk) meegekregen om het te kunnen onderscheiden van West Creek (westelijk), alhoewel deze uiteindelijk vernoemd is naar het woord "westeconk" uit de taal van de Lenape.
De rivier ontspringt in het Belleplain State Forest, is afgedamd en vormt nu samen met de rivier Savages Run "East Creek Pond" ("East Creek Vijver"). Het stroomt vervolgens door het getijdemoeras ten oosten van het Stipson Island-schiereiland, en de rivier de Willis Run voegt zich toe aan de stroom. Het water wordt vervolgens via de Roaring Ditch afgevoerd naar Dennis Creek die vervolgens met een kleine stroom in de baai uitmondt.

Pierre Moerlen (Colmar, 23 oktober 1952 - Straatsburg, 3 mei 2005) was een Franse drummer, die gelieerd was aan de Britse Canterbury-scene.
Zijn broer Benoît en zijn drie zusters zijn ook musici (zij het niet allemaal professioneel). Hun vader, Maurice Moerlen, was de organist van de kathedraal van Straatsburg, hun moeder was pianolerares. Moerlen startte op de piano, maar als tiener richtte hij zich meer op de ritme-instrumenten. In 1967 ging hij naar het Conservatoire Régional in Straatsburg, waar hij klassiek slagwerk-les kreeg van Jean Batigne. Batigne was leider en oprichter van de Percussions de Strasbourg. In 1972 rondde Moerlen de school af en won hij er de Premier Prix du Percussion. Op het conservatorium was het uitsluitend klassieke muziek, maar daarbuiten zocht Moerlen verder. Hij raakte betrokken bij meerdere rock en fusion bands en speelde onder meer in "Asthme Congélateur" met Gabriel Fédérow, die later gitarist bij Magma zou worden. In die tijd ontmoette hij ook de broers Jean-Sébastien en Patrice Lemoine. 
Moerlen begon met het schrijven van zijn eigen muziek, gebaseerd op de mogelijkheden van gestemde en ongestemde slagwerkinstrumenten. Hij oefende zijn muziek samen met zijn mede-studente Mireille Bauer, die op dat moment zijn vriendin was. Bij een bezoek aan Parijs op zoek naar werk (met tegenzin in de klassieke muziek) werd hij erop gewezen dat de band Gong een drummer zocht. In eerste instantie niet al te enthousiast zag hij wel mogelijkheden in Gong en voegde hij zich bij de groep. 
In 1973 toerde hij met Gong zonder Daevid Allen en Gilli Smyth onder de naam Paragong door Frankrijk. Nadat Allen en Smyth teruggekeerd waren werden de opnames van "Angels Egg" gestart. Moerlen was al door Mike Oldfield gevraagd om mee te spelen op een live uitvoering van "Tubular Bells", samen met onder meer Steve Hillage, Mike Ratledge, Fred Frith, Kevin Ayers, John Greaves en David Bedford.
De relatie tussen Moerlen en Gong bleef problematisch. Hij kwam en ging, hij bleef zich afvragen of Gong wel zijn plek was, en ging regelmatig terug naar Straatsburg om op te treden met de "Percussions de Strasbourg". Met hen trad hij door Europa op. Daarnaast bleef hij ook zijn eigen muziek schrijven.
Zomer 1975 werd Moerlen gevraagd weer bij Gong te komen, Allen Smith en Blake waren vertrokken en hij zou dan samen met Didier Malherbe de leiding over de groep krijgen. Moerlen nam Mireille Bauer en Patrice Lemoine mee. Hillage en zijn vriendin Miquette Giraudy name de rollen van Allen en Smyth over. Dit bleek echter geen succes. In de voorbereiding van "Shamal" vertrok Hillage al en in de eropvolgende tournee viel de band weer uit elkaar. In een nieuwe line-up versterkte Moerlen de ritmesectie, hij haalde zijn broer Benoît erbij plus de congaspeler Mino Cinélu. Na een tournee in 1976 en de opnames voor "Gazeuse!" viel ook deze bezetting weer uit elkaar.
Moerlen vertrok voor een tijdje naar New York. Daar ontmoette hij Hansford Rowe, een basgitarist met wie hij nog veel zou samenwerken. Begin 1977, terug in Straatsburg, zette Moerlen een nieuwe Gong-versie op: Gong-Expresso, met Rowe, Mireille Bauer (slagwerk), Jorge Pinchevsky (viool), Benoît Moerlen (vibrafoon), en François Causse (slagwerk).
De band toerde in 1977, met na het vertrek van Pinchevsky verschillende spelers op zijn plek, zoals Didier Malherbe, Darryl Way (Curved Air), Bon Lozaga en Allan Holdsworth. Een album werd opgenomen, en vervolgens werd onder de naam Pierre Moerlen’s Gong ook het "Expresso II" album uitgebracht. De band zou nog vele wijzigingen ondergaan tot haar opsplitsing in 1981, maar het centrale trio Moerlen, Rowe en Lozaga zou tot die tijd bij elkaar blijven. Tot 1981 werden wel nog een aantal albums uitgebracht met als topper "Time Is The Key", waarvoor Moerlen de muziek geschreven had tijdens een rustperiode met vrouw en kind in Ierland.
In 1981 ging Moerlen met "Percussions de Strassbourg" ook weer op tournee, dit keer door Zuid-Amerika.
Na het opsplitsen was het een tijd onduidelijk wat Moerlen ging doen. Terug in Straatsburg gaf hij les in slagwerk. Een korte periode bij de Franse band Magma bleek geen succes. In 1982 en 1983 werkte hij meerdere malen samen met Mike Oldfield. 
In 1985 trad hij toe tot de Zweedse band Tribute. Voor Tribute speelde hij mee op twee albums en met hen nam hij ook een eigen album op, de aparte toevoeging van de bijdrage van de basgitaar van Rowe maakte dat hij het album weer onder de naam van Pierre Moerlen’s Gong uitbracht.
In 1987 hield Tribute op te bestaan en werd er weer een nieuwe Pierre Moerlen’s Gong samengesteld met Hansford Rowe, Benoît Moerlen, gitarist Ake Zieden (ex-Tribute), Frank Fischer (keyboards) en Stefan Traub (vibrafoon). "Second Wind" kwam in 1989 uit, maar het ging de band financieel niet voor de wind, en nog datzelfde jaar werd zij definitief opgeheven. In 1989 trad Moerlen nog op in een trio met Patrice Meyer en met Thierry Eckert.
Moerlen keerde terug naar Straatsburg en begon weer met het geven van slagwerklessen op de Agostini-school. Hij werkte daarnaast met Alsace Percussion en met de groep Macumba.
Van 1990 tot 1997 nam hij werk aan als begeleidend drummer bij een aantal grote musicals (West Side Story, Jesus-Christ Superstar, Evita, Les Misérables), met die setting toerde hij door Europa en de VS. 
In 1997 werd Moerlen lid van Brand X, voor een paar tournees door Japan en Europa. Augustus 1997 keerde hij terug bij Gong, als vervanger van Pip Pyle. Hij ging mee op tour door Frankrijk, maar vertrok na een ruzie in het voorjaar van 1999. Hij vatte zijn docentschap opnieuw op en begon aan nieuwe composities en een nieuwe versie van Pierre Moerlen’s Gong. Na een paar optredens bleek het niet op te leveran wat hij wilde en stopte de band weer. 
In 2002 speelde Moerlen met een aantal Russische jazz-musici; hiervan zijn ook opnamen uitgebracht.
Moerlen overleed in 2005 op 52-jarige leeftijd onverwachts in zijn slaap. Hij was op dat moment bezig met een nieuwe versie van Pierre Moerlen’s Gong, met onder meer zijn broer Benoit. Op 9 mei werd hij begraven in zijn geboorteplaats Colmar.
Pierre Moerlen was te zien in de videoclip van "Moonlight Shadow" van Mike Oldfield.
Albums waaraan Pierre Moerlen een substantiële bijdrage heeft geleverd:


Canoe Brook is een zijrivier van de rivier de Passaic. Hij loopt achter verscheidene belangrijke gebouwen in Livingston, New Jersey (Verenigde Staten) langs, zoals het politiebureau en het gemeentehuis. De gemiddelde diepte is 15,2 centimeter, maar het waterpeil kan tijdens hevige regenbuien stijgen tot 30,5 centimeter. Dit beekje is ook een historisch water, door de zaagmolen langs het beekje nabij de tegenwoordige Northfield Avenue. Het werd gebruikt als een stroombron door mensen die zich op die plaats vestigden in de 19e eeuw. Ook ligt één van de oudste gebouwen van Livingston een klein stukje stroomopwaarts.


Telmo Zarraonaindía Montoya, beter bekend als Telmo Zarra (Asúa, 30 januari 1921 - Bilbao, 23 februari 2006) was een Spaans profvoetballer. Hij werd bekend als aanvaller bij Athletic de Bilbao in de jaren veertig en vijftig van de twintigste eeuw. Hij overleed in februari 2006 op 85-jarige leeftijd aan de gevolgen van een hartaanval.
In 1940 kwam Zarra bij Athletic de Bilbao, nadat hij eerder bij amateurclub Erandio had gespeeld. Bij Bilbao werd Zarra zes keer "pichichi", topscorer van de Primera División: in 1945 (22 goals), 1946 (24 goals), 1947 (34 goals), 1950 (25 goals), 1951 (38 goals) en 1953 (23 goals). Hij was tevens all-time topscorer van de Primera División met 254 doelpunten in 277 wedstrijden. Zijn 38 treffers in het seizoen 1950/51 leverden Zarra het record van meeste doelpunten in één seizoen op. Dit record werd pas in het seizoen 1989/90 geëvenaard door Hugo Sánchez van Real Madrid. Dit record staat sinds het seizoen 2011/12 op naam van Lionel Messi met 50 treffers.
Met Athletic de Bilbao werd Zarra in het seizoen 1942/43 kampioen. Bovendien werd in 1943, 1944, 1945 en 1950 de Copa del Generalísimo gewonnen. In 1955 vertrok Zarra bij Athletic de Bilbao. Daarna speelde hij bij SD Indauchu (1955/56) en Barakaldo CF (1956/57).
Zarra speelde tussen maart 1945 en juni 1951 twintig interlands voor Spanje, waarin hij evenzoveel doelpunten maakte. Hij nam deel aan het Wereldkampioenschap voetbal 1950, waarin Spanje de halve finale bereikte. Tijdens dat toernooi scoorde Zarra vier doelpunten, waaronder het winnende tegen Engeland.


Shamal is het zevende album van de Frans/Britse spacerockband Gong. Het is de eerste elpee van Gong zonder Gilli Smyth en Daevid Allen en bevat maar weinig meer van hun psychedelische spacerock. Gong staat nu onder leiding van Pierre Moerlen en Didier Malherbe en het album vormt een overgang naar de jazz fusion op hun latere albums met de groep. De opnamen van Steve Hillage zijn uit december; de anderen uit januari. In december was Hillage nog een vast kernlid, daarna alleen op "freelance-basis" . Gong in deze samenstelling is een aanloop naar Pierre Moerlen's Gong.
Met bijdragen van:

Gazeuse! is het achtste album van de Frans/Britse spacerockband Gong. Het album bevat fusion en heeft maar weinig meer te maken met de psychedelische spacerock van Daevid Allens Gong. Het album is in de Verenigde Staten uitgebracht als Expresso, toen Expresso II daar uitgebracht werd.

Cristiano Dos Santos Rodrigues (Rio de Janeiro, 3 juni 1981) is een Braziliaanse voetballer. Hij verruilde in 2010 Adelaide United voor Tarxien Rainbows FC. Eerder speelde hij voor onder meer de Nederlandse club NAC, Roda JC en Willem II.
Cristiano voetbalde in eigen land voor hij naar Nederland kwam om voor NAC te voetballen. Hij kwam eenmaal in actie in het seizoen 1998/1999, waarin NAC degradeerde. In de eerste divisie kwam hij vervolgens 10 maal in actie en won hij het kampioenschap. Terug in de eredivisie kwam hij vaker in actie, in twee seizoenen speelde hij 59 wedstrijden en trof 16 maal doel. Samen met zijn ploeggenoot Sergio vertrok hij naar Roda JC, waar hij eveneens op een basisplaats kon rekenen, in drie seizoenen scoorde hij 30 keer in 78 wedstrijden. In de zomer van 2006 zon hij op een transfer naar het buitenland. Er meldde zich echter geen buitenlandse club, maar enkel ex-werkgever NAC en ADO Den Haag. Deze twee clubs konden niet aan de financiële eisen van de Braziliaan voldoen waarna hij bleef hopen op een buitenlandse club. Uiteindelijk kwam deze er ook, het Zwitserse FC Basel klopte aan en nam hem mee naar Zwitserland.
Hoewel Cristiano in het begin van het seizoen nog op veel speeltijd kon rekenen, belandde hij op de bank. Zijn situatie leek uitzichtloos te worden, totdat Willem II bij hem aanklopte. Willem II huurt hem per januari 2007 voor de rest van het seizoen en heeft een optie tot koop op hem bedongen. Aanvankelijk werd deze optie op verzoek van Cristiano zelf (privéredenen) niet gelicht, maar op 31 augustus, na het bekend worden van de transfer van Mounir El Hamdaoui naar AZ, tekende de Braziliaan toch een contract voor twee seizoenen met een optie voor nog een seizoen.
Erg succesvol was zijn tweede seizoen bij Willem II niet. Mede door blessures kwam hij maar tot 13 wedstrijden en 1 doelpunt. Technisch manager Andries Jonker maakte daarom bekend dat Cristiano in de zomer van 2008 transfervrij mocht vertrekken. Later zou hij een contract voor twee jaar tekenen bij het Australische Adelaide United.
In het seizoen 2010/11 speelde hij op Malta waar hij bij Tarxien Rainbows herenigd werd met Sergio. In 2011 keerde hij terug naar Australië waar hij bij White City Woodville in de South Australian Premier League ging spelen. In januari 2012 speelde hij een half jaar bij het Hondurese CD Olimpia.
Sinds medio 2012 is hij werkzaam bij de Football Federation of South Australia (FFSA) waar hij zaalvoetbal promoot en clinics geeft op scholen.

Een verzorgingsflat is een woonvorm voor ouderen in een verzorgingshuis, waar zij zelfstandig kunnen leven, maar waar zorg en ondersteuning beschikbaar zijn. Dit wil zeggen dat de oudere hulp kan inschakelen van bijvoorbeeld een zusterpost maar er zijn ook andere voorzieningen aanwezig, zoals een restaurant, een winkeltje of tafeltje-dek-je. 
Verblijf in een verzorgingshuis gaat meestal vooraf aan een verblijf in een verpleeghuis, waar meer medische zorg voorhanden is. Beide worden echter betaald uit de Algemene Wet Bijzondere Ziektekosten (AWBZ). De AWBZ is net als de WIA en de AOW een sociale verzekering waar Nederlanders aan meebetalen via hun inkomstenbelasting. Ongeveer 13 procent van de eerste twee schijven van het bruto-inkomen wordt daarvoor bestemd. 
De verzorgingsflat is op zijn retour. Er is steeds meer leegstand. Steeds meer ouderen willen zo lang mogelijk in hun eigen woonomgeving blijven, geholpen door technische middelen (domotica) of thuiszorg. De gemeenten krijgen vanaf 2007 via de Wet maatschappelijke ondersteuning (WMO) de taak toebedeeld die ondersteuning aan huis goed te regelen. 

Stein Huysegems (Herselt, 16 juni 1982) is een Belgische voetballer die doorgaans als aanvaller speelt. Hij kwam uit onder meer AZ, Feyenoord, FC Twente, KRC Genk, Roda JC Lierse en Wellington Phoenix.
Huysegems begon met voetballen bij Lierse SK, waar hij in het seizoen 1998/1999 al op 17-jarige leeftijd aan bod kwam. Uiteindelijk zou hij bij Lierse 117 wedstrijden spelen, waarin hij 32 doelpunten wist te maken. Huysegems werd een vaste waarde bij Lierse, en groeide uit tot een groot talent in de Eerste Klasse. Diverse grote buitenlandse clubs waren in de Belg geïnteresseerd, maar Huysegems koos in 2004 voor het ambitieuze AZ.
Met AZ maakte Huysegems een succesvolle periode door, waarmee in 2005 de halve finale van de UEFA Cup werd bereikt en AZ in 2006 vicekampioen werd van de Eredivisie. In drie seizoenen bij AZ scoorde de Belg 19 maal in 94 wedstrijden.
In de zomer van 2006 werd Huysegems aangetrokken door Feyenoord, dat in hem een vervanger zag van Salomon Kalou. Hij tekende een 4-jarig contract bij de Rotterdamse volksclub. Na een moeizaam begin in een 4-4-2 systeem raakte hij uit de gratie bij trainer Erwin Koeman, maar werd later een vaste kracht in het 4-3-3 systeem. Hier liet hij zijn waarde zien door in zes wedstrijden vier keer te scoren in de UEFA-Cup en in de competitie. Toch liet Feyenoord hem weten dat hij mocht vertrekken, zodra interessante clubs zich meldden voor de diensten van Huysegems. Na interesse van Roda JC, Club Brugge en Borussia Mönchengladbach wilde ook FC Twente de Belgische aanvaller losweken bij Feyenoord. Hij tekende op 3 juli 2007 een contract dat hem tot 2010 aan FC Twente bond.
Op 16 januari 2009 verhuisde Stein Huysegems naar KRC Genk waar hij een contract tot 2013 ondertekende en het nummer 17 koos. Genk betaalde 1 miljoen euro voor hem. Hij maakte zijn debuut in de gewonnen wedstrijd tegen Sporting Lokeren. Zijn eerste goal maakte hij in de gewonnen wedstrijd tegen Club Brugge. In zijn eerste halve seizoen bij Genk speelde hij uiteindelijk 15 wedstrijden waarin hij 3 goals maakte. Hij won dat seizoen ook de Beker van België. In het daaropvolgende seizoen kwam hij, mede door een blessure, maar aan 17 wedstrijden zonder te scoren. Het seizoen daarna speelde hij nog 1 wedstrijd voor Genk maar werd daarna, in de zomer van 2010, nog uitgeleend aan Roda JC. Hier speelde hij 13 wedstrijden waarin hij 1 doelpunt scoorde. In het daaropvolgende seizoen liet Genk zijn contract ontbinden.
Op 3 september 2011 tekende hij een eenjarig contract bij zijn ex-club Lierse SK. Hij maakte zijn debuut voor Lierse tegen Sint-Truiden VV. Zijn eerste goal maakte hij in de bekerwedstrijd tegen zijn ex-club KRC Genk. Zijn eerste competitiegoal maakte hij tegen RAEC Mons. Hij kwam dat seizoen in totaal aan 18 wedstrijden waarin hij 1 goal maakte.
Voor het seizoen 2012-2013 tekende hij een contract bij het Nieuw-Zeelandse Wellington Phoenix dat uitkomt in de Australische A-League. Hij koos er voor het rugnummer 10. Hij maakte zijn debuut voor de club in de wedstrijd tegen Sydney FC waarin hij ook meteen zijn eerste goal maakte. In deze wedstrijd maakte ook Alessandro Del Piero zijn debuut voor tegenstander Sydney FC. In totaal kwam hij dat seizoen aan 22 wedstrijden waarin hij 5 goals maakte.
Hij kwam van 2004 tot 2009 uit voor de Rode Duivels waarin hij 15 interlands speelde. Zijn eerste interland was op 9 oktober 2004 in de WK kwalificatiewedstrijd tegen Spanje toen hij in de 75ste minuut inviel voor Mbo Mpenza. Zijn laatste interland speelde hij op 31 mei 2009 op de Kirin Cup tegen Japan toen hij in de 62ste minuut inviel voor Geoffrey Mujangi Bia. Hij doorliep ook alle jeugdploegen van België van België U15 tot en met België U21 en speelde bij elke ploeg minstens 1 wedstrijd.

Ludiek, van het Franse "ludique", betekent 'speels'. De term wordt voornamelijk gebruikt om aan te geven dat een anders ernstige zaak op een speelse manier wordt uitgevoerd. Zo zal een "ludieke actie" (demonstratie) opvallend zijn en spraakmakend op een positieve manier.
Het woord is aan de Nederlandse taal toegevoegd door de Nederlandse historicus Johan Huizinga in zijn boek "Homo ludens" (de spelende mens) uit 1938. In het voorwoord van dit werk schrijft Huizinga: "Ik had voortdurend behoefte aan een adjectief bij spel, dat eenvoudig uitdrukt 'wat tot spel of spelen behoort'. Speels kon daartoe niet dienen, het heeft een te speciale nuance van betekenis. Men veroorlove mij daarom het woord ludiek in te voeren."
In de Provotijd, een tijd waar de politie al snel ter plekke was bij (spontane) demonstraties, ontstond er hernieuwde aandacht voor het begrip, waarbij het een specifiekere betekenis kreeg. Om aan te geven dat een bepaalde demonstratie, als het aan de deelnemers lag, niet zou uitlopen op rellen, werd deze aangekondigd als "ludieke actie". Het begrip sloeg zó aan, dat al snel alles in de tegencultuur ludiek werd genoemd.
Een ludieke verpakking kan dus helpen om iets wat moeilijk is om te zeggen of vervelend is om te doen, gemakkelijker aanvaardbaar te maken. Een voorbeeld daarvan is het sinterklaasgedicht dat, gecombineerd met de bijbehorende surprise, op een speelse manier een kritische boodschap kan doorgeven.
Een ander voorbeeld is de kolderdag in het voortgezet onderwijs, waarmee op de laatste lesdag in het examenjaar, voordat de eindexamens beginnen, de schooltijd op een speelse manier wordt afgesloten. Vergelijkbaar hiermee is de musical op de basisschool aan het einde van groep 8, waarmee gewoontegetrouw de leerlingen op een ludieke manier afscheid nemen van hun vertrouwde school en de overstap wagen naar de nog geheel onbekende middelbare school. 

De West Branch Wading River is een 36,5 kilometer lange zijrivier van de Wading River in de Amerikaanse staat New Jersey. De West Branch Wading River loopt door de Pine Barrens-regio in het zuiden van de staat en meer bepaald door Burlington County. Wanneer de rivier samenvloeit met Tulpehocken Creek, vormen ze de Wading River.

Sekou Cissé (Dabou, 23 mei 1985) is een Ivoriaans voetballer. Hij verruilde in 2017 Gazélec FCO Ajaccio voor Anorthosis Famagusta. Cissé debuteerde in 2008 in het Ivoriaans voetbalelftal.
Cissé groeide op in Dabou, een stad in het zuiden van Ivoorkust. Als kind leerde Cissé het voetballen op straat. Ook was hij in zijn jeugdjaren bevriend met Arouna Koné. Op zijn zesde meldde Cissé zich aan bij Biafra FC, de lokale voetbalvereniging. Toen hij voetbalde tegen FC Bibo, de beste club uit Treichville, werd Cissé wegens zijn goede spel opgemerkt door bestuursleden en maakte hij de overstap naar deze club. Hier kwam hij in een selectie terecht met onder meer Cheik Tioté. De Ivoriaan speelde tijdens zijn jeugd voornamelijk wedstrijden op blote voeten, totdat hij op zijn veertiende levensjaar via een techniekexamen voetbalschoenen verdiende.
In juli 2003 maakte Cissé de overstap naar ASEC Mimosas, de befaamde voetbalacademie van de voormalig Frans international Jean-Marc Guillou. Bij deze voetbalschool werden onder anderen ook spelers als Salomon Kalou, Aruna Dindane, Yao Kouassi Gervinho, Emmanuel Eboué, Arthur Boka en Yaya Touré opgeleid. Na een half jaar stapte Cissé uit de voetbalacademie, omdat hij weigerde te vertrekken naar KSK Beveren. Hij keerde een korte tijd terug naar Bilbo, om een nieuwe start te maken in zijn carrière. In februari 2004 werd Cissé door Roda JC naar Nederland gehaald, op aanraden van toenmalig Roda-spits en jeugdvriend Arouna Koné.
In 2004 maakte hij zijn debuut in de Eredivisie. De speler viel op door zijn snelheid en scoorde vijf keer in 25 wedstrijden. Na het vertrek van Koné naar PSV in 2005, stond Cissé definitief in de basis van de aanval bij Roda JC.
In 2006 stond Cissé op het verlanglijstje van Louis van Gaal, die bij AZ op zoek was naar een geschikte linksbuiten. Roda JC wilde echter niet meewerken aan een vertrek. "Gezien de sportieve ambities van Roda JC past het niet om Sekou Cissé of enige andere talentvolle speler op dit moment te laten vertrekken", aldus Servé Kuijer.
Het seizoen 2006/07 begon voor Cissé niet best. Vanwege een gegeven kopstoot aan Sigourney Bandjar tijdens de eerste competitiewedstrijd tegen Excelsior, kreeg Cissé van de tuchtcommissie een schorsing van vier duels. Één van de hoogtepunten van Cissé in dat seizoen, was zijn doelpunt tegen Feyenoord, waarmee hij een verlies voor Roda voorkwam. Teamgenoot Davy De Fauw stuurde Cissé diep, waarna de Ivoriaan Theo Lucius en Serginho Greene te snel af was en de bal onder doelman Sherif Ekramy door in het doel schoot.
In de zomer van 2007 raakte Cissé geblesseerd en verloor hij zijn basisplaats aan Roland Lamah. Vanaf zijn herstel kreeg hij zijn speelminuten door middel van invalbeurten, die uitmonden in steeds meer speeltijd en een herovering van zijn basisplaats. Cissé won met Roda met 2-4 bij PSV en met 5-1 tegen FC Groningen. Op 23 januari 2008 liep de aanvaller in het duel met De Graafschap een hamstringblessure op. Deze kostte hem vier weken. Na een sterke zomerperiode met het Ivoriaans voetbalelftal, kwam de speler van Roda JC in belangstelling van een aantal Franse clubs, waaronder AS Nancy en FC Nantes, maar dit leidde niet tot een transfer.
De Ivoriaan beleefde in zijn vijfde jaar in dienst van Roda JC zijn definitieve doorbraak, waarbij hij in 31 wedstrijden negen keer doel trof. Cissé speelde zich hierdoor in de belangstelling van clubs uit binnen- en buitenland en werd in de media in verband gebracht met onder meer Villarreal, Fiorentina, Beşiktaş, RC Lens, FC Twente, PSV en Ajax. Op 5 juli 2009 werd via de officiële kanalen bekend dat Cissé de overstap naar Feyenoord maakte. Voor de vleugelspits moest naar verluidt zo'n drie tot vier miljoen euro worden neergelegd.
In Rotterdam tekende Cissé een contract voor vijf seizoenen bij Feyenoord, waar hij met ingang van het seizoen 2009/10 speelt. Hij draagt bij Feyenoord rugnummer 23 . In het begin van het seizoen van 2010 bleek Cissé een haarscheurtje te hebben in het bot van zijn teen. Deze blessure was eerder over het hoofd gezien en was daardoor lang onbehandeld gebleven. Hierdoor moest hij het grotendeels van het seizoen missen. Deze hardnekkige blessure betekende dat Cissé ook in het begin van het 2011/2012 seizoen aan de kant moest blijven. Hij herstelde zich echter in de eerste helft van het seizoen, waardoor hij de tweede helft weer volledig kon meespelen. Op zondag 20 november 2011 maakte hij het vierduizendste doelpunt in de geschiedenis van Feyenoord door in het competitieduel tegen Vitesse de vierde en laatste treffer van de Rotterdammers voor zijn rekening te nemen: 0-4. John Guidetti (2) en Jordy Clasie hadden de score in Arnhem op 0-3 gebracht. Op 3 januari 2014 maakte Feyenoord bekend dat het contract met Cissé per direct ontbonden wordt.
Nog dezelfde dag werd bekend dat Cissé meegaat op trainingskamp met het Belgische KRC Genk.. Cissé krijgt een contract tot het einde van het seizoen met een optie op een volgend seizoen. In april werd die optie gelicht.
In het seizoen 2014-2015 speelt Cissé steeds op de flank, hij start sterk en is na de heenronde club-topschutter met 5 doelpunten (en 1 assist).
Op 25 november 2014 tekende Cissé een nieuwe verbintenis bij de Limburgers, tot medio 2017.
Genk verhuurde Cissé in augustus 2015 voor een jaar aan FC Sochaux, dat daarbij een optie tot koop bedong.
In het seizoen 2016/17 speelde hij voor Gazélec FCO Ajaccio waarmee hij uit de Ligue 1 degradeerde. In augustus 2017 ging Cissé naar het Cypriotische Anorthosis Famagusta.
In 2008 werd Cissé meerdere malen opgeroepen voor het nationale voetbalteam van Ivoorkust. Eind mei 2008 schoot de Ivoriaan zichzelf tot topscorer van het prestigieuze internationale jeugdtoernooi in Toulon, door vier keer te scoren. Door het indrukwekkende spel in Toulon, werd Cissé in augustus 2008 geselecteerd voor de Ivoriaanse selectie onder de 21 jaar dat uitkwam op de Olympische Spelen van 2008. In het eerste duel van Ivoorkust tegen Argentinië -21 wist hij via een kopbal Ivoorkust van een 0-1-achterstand terug te brengen tot 1-1. Desondanks werd het duel verloren met 2-1. Diezelfde week scoort Cissé nog eens, ditmaal tegen Servië. In de met 2-4 gewonnen wedstrijd opent hij in de derde minuut al de score. Ondanks een goed toernooi, bleef Ivoorkust echter steken in de kwartfinales.
In mei 2008 werd Cissé opgeroepen door bondscoach Vahid Halilhodžić voor de Ivoriaanse nationale ploeg. Op 1 juNi 2008 debuteerde Cissé voor "De Oranje Olifanten" in de WK-kwalificatiewedstrijd tegen Mozambique. Cissé scoorde drie keer in vier kwalificatiewedstrijden, waarbij Ivoorkust zich plaatste voor het WK 2010 in Zuid-Afrika. Cissé werd opgenomen in de voorselectie van het WK, maar door zijn blessure werd hij niet geselecteerd. Sindsdien is hij ook niet meer opgeroepen.

You is het zesde album van de Frans/Britse spacerockband Gong.
You is het derde album in de Radio Gnome Invisible trilogie. Gitarist Hillage neemt later het nummer "Master Builder" opnieuw op voor zijn album "Green", onder de titel "The Glorious Om Riff".
Met gastoptreden van:

Sportpark De Hoef is een sportpark in Rosmalen, gelegen aan de Sportlaan in Rosmalen met een groot parkeerterrein. Het sportpark is op loopafstand van Station Rosmalen.
Direct op het sportpark is gevestigd :
Tot 2005 was ook voetbalvereniging OJC Rosmalen op dit sportpark gevestigd. Omdat de gemeente 's-Hertogenbosch op de plaats waar gevoetbald werd huizen wil gaan bouwen, moest OJC Rosmalen verhuizen. In de zomer van 2005 zijn ze verhuisd naar Sportpark De Groote Wielen in de nieuwbouwwijk De Groote Wielen in het noorden van Rosmalen. Onder andere bejaardentehuis De Annenborch wordt verplaatst naar sportpark De Hoef, wat dan uiteraard niet helemaal een sportpark zal zijn. De Annenborch staat momenteel nog aan de Schoolstraat in Rosmalen, vlak bij het centrum.

Kenneth Robert Livingstone (Londen, 17 juni 1945) is een Engels politicus. Van 2000 tot 2008 was hij de eerste rechtstreeks gekozen burgemeester van Londen.
Livingstone werd een nationale bekendheid in Groot-Brittannië in de jaren 80, toen hij voorzitter was van de "Greater London Council", te vergelijken met een gemeenteraad. Hij raakte in menig conflict met de conservatieve regering van Margaret Thatcher, onder andere omdat hij Sinn Féin-leider Gerry Adams ontving en na hun gesprek zei dat volgens hem de behandeling van de Ieren de afgelopen 800 jaar slechter was geweest dan die van de Joden onder Hitler. Ook liet hij een billboard plaatsen op het dak van het gemeentehuis met de werkloosheidscijfers en riep de GLC Londen uit tot een "nuclear-free zone". De irritatie over dit optreden liep in Downing Street zo hoog op, dat de GLC in 1986 werd afgeschaft.
Ken Livingstone had inmiddels de bijnaam "Red Ken" gekregen (en van het dagblad The Sun de minder flatteuze omschrijving "de meest verfoeilijke man in het Verenigd Koninkrijk") en werd in 1987 voor de Labour Party gekozen in het Britse parlement. Ondanks zijn uitgesproken optreden speelde hij geen belangrijke rol. Labour wendde de steven onder Neil Kinnock juist meer richting het centrum en de linkervleugel van de partij kreeg steeds minder invloed. Livingstone was dan ook geen lid van het schaduwkabinet en vond de tijd om naast zijn werk in het parlement bij te klussen als restaurant-criticus.
In 1997 kwam Labour onder Tony Blair in de regering. Een van hun beloften in het verkiezingsprogramma was het instellen van een rechtstreeks gekozen burgemeester in Londen. Deze post wordt, gezien de grootte van de stad, door velen beschouwd als een van de belangrijkste posities in de Britse politiek. Livingstone werd gezien als de favoriete kandidaat en kreeg de steun van de meeste partijleden, maar de steun van kamer- en gemeenteraadsleden ging naar Blairs vertrouweling Frank Dobson, die daardoor de officiële kandidaat van Labour werd. Livingstone kondigde daarop aan als onafhankelijke aan de verkiezingen mee te doen, waarop hij uit de partij gezet werd. Op 4 mei 2000 werd hij met grote meerderheid gekozen.
Als burgemeester concentreerde Livingstone zich vooral op de vervoersproblematiek in Londen. Zo werd een belasting ingevoerd op het autorijden in de spits. De tarieven van het openbaar vervoer werden jaren bevroren. Ook in zijn positie als burgervader liet hij regelmatig van zich horen op andere terreinen. Zo noemde hij in 2003 president Bush "de grootste bedreiging voor het leven op deze planeet".
In 2004 werd Livingstone weer toegelaten tot de Labour Party, die al aan zag komen dat hij herkozen zou worden. Deze verwachting kwam uit; hij versloeg zijn Conservatieve tegenkandidaat met 55% tegen 45%.
Enkele weken na zijn herverkiezing veroorzaakte hij een politieke rel door in het openbaar de fundamentalistische moslimleider Yusuf al-Qaradawi te omhelzen. In februari 2005 liepen de emoties rondom hem nog hoger op, toen hij op een receptie een journalist van de Evening Standard vergeleek met een kampbewaker in een concentratiekamp. Toen deze hem meedeelde Joods te zijn en zich beledigd te voelen, gooide Livingstone er nog een schepje bovenop. Dit werd hem door velen zeer kwalijk genomen en hij werd beschuldigd van antisemitisme. Alle oproepen excuses aan te bieden werden door hem genegeerd. In februari 2006 werd hij hierom voor vier weken als burgemeester geschorst.
Op 7 juli 2005 was hij in Singapore op het IOC-congres waar de Olympische Zomerspelen 2012 aan zijn stad werden toegewezen. Op dat moment vonden in zijn stad terroristische aanslagen plaats. Livingstone maakte grote indruk op de aanwezigen met zijn geïmproviseerde toespraak. Sindsdien legt hij nog meer de nadruk dan voorheen op het positief beleven van de multiculturele samenleving in Londen.
In 2008 was Livingstone voor de derde maal kandidaat voor het burgemeesterschap, maar hij verloor de verkiezingen op 1 mei van de excentrieke Conservatieve kandidaat Boris Johnson. Hij kreeg 1.028.966 stemmen tegen 1.168.738 voor Johnson. Alhoewel zijn nederlaag kleiner uitviel dan het landelijke verlies van Labour bij de gemeenteraadsverkiezingen nam hij de verantwoordelijkheid voor het verlies op zich. Livingstone was in 2012 opnieuw kandidaat voor het burgemeesterschap van Londen, maar werd andermaal door Johnson verslagen.

Hans Streuli (13 juli 1892 - 23 mei 1970) was een Zwitsers politicus.
Streuli was heimatberechtigt in Wädenswil en Richterswil (kanton Zürich) en hij was lid van de Vrijzinnig Democratische Partij. Streuli was lid van de Regeringsraad van het kanton Zürich. Van 1 mei 1941 tot 30 april 1942, van 1 mei 1946 tot 30 april 1947 en van 1 mei 1951 tot 30 april 1952 was hij voorzitter van de Regeringsraad (= regeringshoofd van Zürich).
Streuli werd op 22 december 1953 in de Bondsraad gekozen. Hij bleef in de Bondsraad tot 31 december 1959. Tijdens zijn ambtstermijn beheerde hij het Departement van Financiën en Douane.
In 1956 was Streuli vicepresident en in 1957 bondspresident.

Robin Nelisse (Rotterdam, 25 januari 1978) is een Nederlands voormalig profvoetballer die als aanvaller speelde. Hij kwam ook uit voor het Nederlands Antilliaans elftal waar hij aanvoerder was.
Nelisse werd als op 12-jarige leeftijd door Feyenoord gescout bij De Musschen. In het seizoen 1997/1998 kwam hij negen maal in actie en trof driemaal doel. Nadat hij in het seizoen erna vijf keer in actie kwam (één doelpunt) werd Nelisse verhuurd aan Cambuur Leeuwarden. Daar scoorde hij in 34 wedstrijden 12 keer. Hij vertrok naar AZ, waar hij onder Co Adriaanse opbloeide. Nelisse stond daar vijf seizoenen in de basis. Tot de zomer van 2005 kwam hij 155 keer in actie voor de club en scoorde hij 47 goals. Na de komst van Shota Arveladze leek Nelisse genoegen te moeten nemen met een plaats op de bank, waarop hij naar FC Utrecht vertrok.
Bij FC Utrecht moest hij de naar ADO Den Haag vertrokken Michael Mols opvolgen. In het seizoen 2005/2006 kwam hij voor FC Utrecht 32 maal in actie en scoorde hij negen doelpunten. In het seizoen 2006/2007 kwam hij door blessures en een vormcrisis tot twee doelpunten in achttien wedstrijden. In de zomer van 2008 vertrok Nelisse transfervrij naar Red Bull Salzburg, waar hij herenigd werd met Adriaanse. Daarmee werd hij in zowel het seizoen 2008/09 als in 2009/10 landskampioen van Oostenrijk. In augustus 2011 kondigde Nelisse het einde van zijn loopbaan aan vanwege problemen met zijn knie. Nelisse is een huis aan het bouwen op Aruba en is ambassadeur van de Dutch Caribbean Stars.

Een scharensliep is een persoon die langs de deuren gaat om scharen en messen te slijpen.
De persoon had meestal een grote duwkar bij zich, soms een bakfiets, waarop hij alle benodigde gereedschappen voorhanden had. Ook het slijpen van schaatsen was een werkzaamheid waar hij zich mee bezighield. Daarbij maakte de persoon ook gebruik van zijn eigen diesel- of benzinemotortje om de machine met slijpstenen en -banden aan te drijven, terwijl ook vaak met voetkracht via een riem het wiel werd aangedreven.
Vandaag de dag is de scharensliep bijna geheel uit het straatbeeld verdwenen. Mede door de komst van het onderhoudsarm gereedschap en het gemak waarmee men nieuwe materialen kan aanschaffen om de oude versleten te vervangen is de scharensliep overbodig geworden. 
De historie van de Scharensliep , 12 eeuwen ontwikkeling van eenvoudige slijpsteen naar de pompeuze scharensliepkaren uit onze jaren 70 van de vorige eeuw .

Een reischaaf is een lange rechte schaaf die wordt gebruikt om hout zuiver glad en op maat te schaven, nadat dit met de wat kortere voorloper is voorbewerkt. Een reischaaf kan zowel van hout zijn als van metaal (meestal staal). De blokschaaf, voorloper en reischaaf zijn in principe gelijk, ze verschillen alleen in de lengte van het blok. De stalen uitvoering van de reischaaf is meestal 35 cm of langer. De houten uitvoering wordt nog langer uitgevoerd, omdat deze eerder slijtage vertoont. 
De schaafbeitel snijdt een dun laagje van het hout af. De keerbeitel buigt dit om tot een schaafkrul, zodat dit gemakkelijk van de schaaf valt. 
Bij de houten reischaaf kan men met de hamer de beitel lossen door een ferme klap met de hamer op de slagdop op het voorste gedeelte van het blok te geven. De beitel met wig schrikt dan los, zoals dat heet. Ook de afstelling van de beitel gebeurt met de hamer. Door lichtjes op de beitel te tikken schuift de beitel omlaag, door op de slagdop te tikken schuift de beitel omhoog. Het evenwijdig stellen van de beitel gebeurt door links of rechts (naargelang welke kant hij op moet) bovenaan tegen de zijkant van de beitel te tikken.
De stalen reischaaf is voorzien van een stelwieltje voor de diepteafstelling van de beitel ten opzichte van de zool. Ook zit er een handeltje midden onder de beitel, waarmee men deze zuiver evenwijdig aan de zool kan stellen door deze naar behoefte naar links of rechts te bewegen. De beitel zit vast met een stalen klem. De mate van klemmen wordt bereikt met een stelschroef, die door de klem in het blok zit.
Zie ook: Houtbewerking

Graaf Anders Johan von Höpken (Stockholm, 31 maart 1712 — aldaar, 9 mei 1789) was een Zweeds staatsman, zoon van Daniel Niklas von Höpken. Hij studeerde van 1728 tot 1730 aan de universiteit van Uppsala, waarna hij twee jaar in dienst ging. De twee jaren hierna maakte hij een studiereis naar Nederland, Duitsland, Italië en Frankrijk.
In 1746 werd Höpken senator, in 1751 voorzitter van de koninklijke kanselarij, als opvolger van Carl Gustaf Tessin, waar hij in de negen jaar hierop het Zweedse buitenlandse beleid zou bepalen. Bij het uitbreken van de Zevenjarige Oorlog in 1756 sloot hij een verdrag met Denemarken. In 1762 werd Höpken tot graaf benoemd.
Höpken was een verfijnd auteur met een zuivere stijl. Zijn biografieën leverden hem ook de bijnaam 'Zweedse Tacitus' op. In 1786 verzocht koning Gustav III hem als eerste zetel 1 van de Zweedse Academie in te nemen.

"De volgende personen zijn of waren lid van de Zweedse Academie. Zie ook de lijst van leden van de Zweedse Academie."

Een riff is een begrip in de muziekwereld, waarmee een ritmisch basispatroon bedoeld wordt (volgens Van Dale). Het begrip komt uit het Engels. Een andere term hiervoor - meer in klassieke muziek gebruikt - is "ostinato".
Voorbeelden van riffs zijn de intro's van composities. Riffs kunnen ook een repeterende eigenschap hebben. Ze komen dan iedere keer weer in een compositie om de hoek kijken en fungeren op die manier als een fundament voor de melodie.
Voorbeelden:

Stow Creek is een 29 kilometer lange zijrivier van Delaware Bay in de county's Salem en Cumberland in het zuiden van de Amerikaanse staat New Jersey. Het riviertje vormt een deel van de grens tussen die twee county's. De township Stow Creek, op de oostelijke oever, dankt haar naam aan de waterloop.

Nils Philip Gyldenstolpe (19 februari 1734 - 20 februari 1810) was maarschalk aan het koninklijk hof van Zweden. Van 1773 was hij tot 1781 was hij gouverneur van Gävleborgs län. Van 1789 tot aan zijn dood in 1810 was hij lid van de Zweedse Academie, waar hij zetel 1 innam, als opvolger van Anders Johan von Höpken.

Alternatieve splicing vindt plaats bij eukaryoten, waarbij door splicingvariatie van het pre-mRNA verschillende mRNA-moleculen gevormd worden en daardoor verschillende proteïnen ontstaan. De verschillende proteïnen worden proteïne isovormen genoemd. Ook virussen zijn hieraan aangepast, wanneer ze gebruikmaken van de proteïne biosynthese van de gastheer.
De ontdekking van isovormen verklaart het kleine aantal coderende genen waaruit het menselijk genoom bestaat. Door het katalytisch vormen van verschillende proteïnen afkomstig van hetzelfde gen wordt de verscheidenheid van het genoom vergroot.
Bij de transcriptie van het DNA bevat het pre-mRNA verscheidene introns en exons. In nematoden komen in het pre-mRNA gemiddeld 4 tot 5 exons en introns voor; bij de fruitvlieg "Drosophila melanogaster" kunnen meer dan 100 introns en exons in het pre-mRNA voorkomen. Maar wat een intron en wat een exon is, is in het pre-RNA nog niet bepaald en wordt pas bepaald bij het splicingsproces. De regulatie en selectie van spliceplaatsen wordt gedaan door serine/arginine-residu proteïnen, SR-proteïnen genoemd.
Het gebruik van alternatieve splicingfactoren zorgt voor een gewijzigde definitie van een gen. De huidige definitie waarbij een gen bij eukaryoten codeert voor een enzym is niet langer houdbaar. Sommigen hebben voorgesteld dat een gen als een tweevoudige informatie structuur gezien moet worden:
De informatiedichtheid van het DNA is door superpositie aanmerkelijk groter. Een extreem voorbeeld hiervan is het DSCAM-gen van de fruitvlieg, dat de richting van de groei van zenuwcellen bepaalt. Dit gen heeft meerdere casette-exons (exon cassette mode splicing), waardoor dit gen rekenkundig meer dan 38.016 verschillende proteïnen kan geven. In tegenstelling hiermee is het aantal van ongeveer 18.000 genen van de fruitvlieg verhoudingsgewijs klein. Het aantal verschillende proteïnen wordt dus veel meer bepaald door de alternatieve splicing van het pre-mRNA.
Er zijn vier bekende wijzen van alternatieve splicing:



De vlag van de Oranje Vrijstaat werd aangenomen in 1856. De vlag bestond uit afwisselend oranje en witte banden, met een Nederlandse vlag in het kanton.
De vlag werd ontworpen door de Hoge Raad van Adel, na een verzoek van de eerste Vrijstaatse president Josias Philip Hoffman aan de Nederlandse koning Willem III. 
De oude Zuid-Afrikaanse vlag (1928-1994) had de vlag van de Oranje Vrijstaat verticaal hangend in haar middelste baan.

Alexander Voigt (Keulen, 13 april 1978) is een voormalig Duits voetballer die na zijjn actieve loopbaan het trainersvak instapte.
In zijn jeugd kwam Voigt uit voor Eintracht Köln en later voor 1.FC Köln. Bij die laatste voetbalde hij in de periode van 1998/1999 tot 2004/2005. In die zeven seizoenen, waarvan drie in de Bundesliga kwam hij tot 194 wedstrijden en 12 doelpunten. Onder leiding van trainer-coach Ewald Lienen won hij in het seizoen 1999-2000 de titel met 1. FC Köln, waardoor de club terugkeerde in de hoogste afdeling van het Duitse voetbal, de Bundesliga.
In de zomer van 2005 haalde Roda JC hem naar Kerkrade als centrale verdediger. Op 9 januari 2007 vertrok Voigt per direct bij Roda JC, om vervolgens zes maanden lang voor FC Carl Zeiss Jena te spelen in de 2. Bundesliga.

Het Stadsgronings (ook Stadjeders genoemd) is het Groningse dialect dat door de Stadjers (de bewoners van de stad Groningen) wordt gesproken. Het behoort tot de Noord-west Nedersaksische dialecten waar ook de andere Groningse dialecten en het Oostfries toe behoren.
Het Stadsgronings is het originele Gronings dat tot de late middeleeuwen alleen in de Stad werd gesproken. Bij de vereniging van Stad en Lande (provincie) werd het Fries uit de Ommelanden grotendeels verdrongen door het Gronings. In de provincie wordt nog een aantal Friese woorden of uitdrukkingen gebruikt dat niet aanwezig is in het Stadsgronings.
Het Stadsgronings, dat ook in de dorpen van de gemeente Haren wordt gesproken, is sterk verwant aan het Noordenvelds (Noord-Drents) dat ook tot het Gronings wordt gerekend. Historisch is het sterk verbonden met het Veenkoloniaals, aangezien de ontginning van dit gebied grotendeels op initiatief van de stad gebeurde.
Twee specifieke dingen vallen op aan de Groningse stadstaal. Ten eerste zijn veel typisch Groningse klanken er minder uitgesproken aanwezig. De klinker in een woord als "ploat" klinkt opener dan elders in de provincie (eerder /ɒː/ dan /ɔː/) en de wijde, 'knauwende' tweeklanken van het Gronings klinken er minder extreem. In een woord als "vèr(e)" "vier" is de diftongering zelfs helemaal uitgebleven (in de Ommelanden is dit meestal "vaaier"). Hierdoor klinkt het Stadsgronings veel plattelanders wat Drents in de oren. Verder heeft het Stadsgronings tweeklanken in een paar woorden waar het andere Gronings eenklanken bewaard heeft. De persoonlijke voornaamwoorden "mai", "dou", "dai" en "jou" staan hierdoor tegenover "mie", "doe", "die" en "joe". 
Ook al is het Stadsgronings het originele Gronings, het zuivere dialect verdwijnt langzaam. Dit proces begon in de tweede helft van de negentiende eeuw, toen het Gronings langzaamaan sociaal gekleurd en steeds meer tot de volksklasse beperkt raakte. Verder heeft de stad Groningen sinds de twintigste eeuw een grote immigratie gekend, zowel van Groningers als van niet-Groningers. Veel sprekers van het Gronings in de stad zijn van het plattelands afkomstig en spreken daarom geen Stadsgronings. De invloed van andere Groningse dialecten blijkt zodanig dat ook de Stadjers die nog Gronings spreken hun dialect aan het platteland aanpassen. Woorden als "dou", "dai" en "vère" zijn zelfs bij ouderen nog maar zeer beperkt in gebruik. Hierdoor, en doordat verkleinwoorden steeds op "-ie" uitgaan (vroeger op "-ien"), lijkt het Stadsgronings tegenwoordig sterk op het Veenkoloniaals.

Takekuni Hirayoshi (平吉 毅州, "Hirayoshi Takekuni") (Kobe (Hyogo), 10 juli 1936 - ?, 28 mei 1998) was een Japans componist en muziekpedagoog.
Hij studeerde compositie aan de Tokyo National University of Fine Arts and Music (Geidai) en gradueerde daar in 1967. Tot zijn leraren behoorden Hasegawa Yoshio en Iguma (伊熊良穂). 
In 1962 was hij winnaar van een 1e prijs van het "31e Mainichi NHK Music Competition" en in 1969 werd hij met de "Odaka-muziekprijs" onderscheiden.
Hij was achtereenvolgens docent aan de Tokyo National University of Fine Arts and Music, dan professor aan het Töhö conservatorium en later aan de hogeschool voor kunsten van de prefectuur Okinawa (Okinawa Kenritsu Geijutsu Daigaku).

Pentarou (Japans: ペンタロウ, "Pentarō") is een personage uit een videocomputerspel ontwikkeld door "Konami" en verscheen voor het eerst in 1983 in het spel "Antarctic Adventure". In de jaren 1980 was "Pentarou" de bedrijfsmascotte van Konami.
Hij had oorspronkelijk geen naam (vaak slechts aangeduid als "Pinguïn" (Engels: "Penguin", Japans: "ペンギン") maar werd later de hoofdrolspeler in meerdere andere computerspellen, waarna hij officieel werd omgedoopt tot "Pentarou". Tot dusver heeft Pentarou in drie speltitels de hoofdrol vertolkt, namelijk "Antarctic Adventure", "Penguin Adventure" en "Yume Penguin Monogatari" (Engels: "Penguin Dream story", Nederlands: "Het verhaal van pinguïn's Droom").
Zijn naam is afgeleid van het Engelse woord voor "pinguïn" ("Penguin") en "Tarou", een veel voorkomende jongensnaam in Japanse volksvertellingen.
Oorspronkelijk oefende "Pentarou" geen beroep uit en doolde hij in "Antarctic Adventure" rond op het meest zuidelijke continent en stelde alles in het werk om huiswaarts te keren naar zijn familie met wie hij ieder contact had verloren.
In "Penguin Adventure" werd "Pentarou" belast met de taak om door het "Droom continent" te reizen op zoek naar de "gouden appel" die de ziekte van pinguïnprinses "Penko Hime" zou kunnen genezen.
Kort daarna had hij een gastoptreden als professioneel tafeltennisspeler in "Ping Pong" maar "Pentarou" heeft het grootste deel van zijn gastoptredens gemaakt in de spelreeks "Parodius" waarin hij een selecteerbaar personage was in elke verschenen titel maar met uitzondering van "Sexy Parodius". In deze titel vertolkt hij namelijk de rol van werkgever bij het verhuurbedrijf waar alle "Parodius"-personages werkzaam zijn. Hij verricht de onderhandelingen en verdeelt de gegunde opdrachten over de andere personages. Hij werkt in een kantoorruimte achter een bureau, waarover hij nauwelijks heen kan kijken en constant gebruiktmaakt van een schrijfmachine. Aangezien "Pentarou" in dit spel niet kan vechten huurt hij hiervoor "Ivan" en "Toby" in, twee pinguïncommando's om zijn plaats te nemen.
Oorspronkelijk heeft "Pentarou" zwarte veren op armen en rug. Tegen de tijd dat het tweede spel uit de "Parodius"-reeks werd gelanceerd, "Parodius Da!" en "Yume Penguin Monogatari" veranderde dat in een azuurblauwe tint.
In "Yume Penguin Monogatari" wordt "Pentarou" zwaarlijvig en riskeert hiermee zijn liefdesleven. Later, zoals afgebeeld in de beeldverhaaltekeningen van de "Parodius"-spellen draagt hij een kogelwerend vest en een karabijn. Mogelijk heeft hij zijn schietvaardigheid opgedaan in "Penguin Adventure", aangezien één van beschikbare hulpmiddelen een pistool was.
Van "Pentarou" is bekend dat hij twee vriendinnen (partners) heeft gehad. De eerste was pinguïnprinses "Penko Hime" (Japans: ペン子姫) als resultaat van de reis die hij in "Penguin Adventure" heeft moeten ondernemen. In de handleiding van "Parodius" voor de MSX staat te lezen dat "Pentarou" (hier nog aangeduid als "pinguïn") een grote schare vrouwelijke fans heeft dankzij zijn verschijning in talrijke PC-spellen, wat "Penko" hevig jaloers maakt. Bovendien, door zijn verplichtingen jegens de "Space fighters", maakte zijn relatie met "Penko" enigszins ongemakkelijk.
In "Yume Penguin Monogatari" wordt Pentarou eenvoudigweg "Penta" genoemd.
Hoewel het betwijfeld kan worden of "Penta" wel of niet dezelfde pinguïn is er ook een vrouwelijke pinguïn in voorkomt die "Penko" wordt genoemd en op dezelfde manier gekleed en gekleurd gaat als "Penko Hime", waarmee het verband tussen de hoofdpersonen wordt bevestigd.
In "YPM" is "Pentarou" zeer zwaarlijvig geworden en wel zover dat zijn vriendin "Penko" hem voor een andere pinguïn, "Ginji" dumpt. Het spel volgt "Pentarou's" strijd tegen de overtollige kilo's en is hij op zoek naar diverse dieetdranken en doet hij fitnessoefeningen.
Nochtans was "Ginji" vastbesloten om "Penko" te behouden en dus stuurde hij enkele vijandiggezinde tegenstanders op "Pentarou" af om hem onder dwang te (laten) voeden.
Aan het einde van het spel blijkt dat "Penko" nu zelf zwaarlijvig is geworden en slaat, de inmiddels fitte, "Pentarou" zichzelf tegen het voorhoofd uit ongeloof.
Deze diepe teleurstelling in "Penko" kan een belangrijke reden geweest zijn waarom hij een nieuwe partner heeft in de "Parodius"-reeks. Die partner is de vrouwelijke pinguïn "Hanako", wat "kleine bloem" betekent en een veel voorkomende Japanse meisjesnaam is. Het is onbekend of "Pentarou" kinderen heeft. Hoewel men hierover kan speculeren omdat de opties die hij in de "Parodius"-spellen gebruikt eruitzien als kleine pinguïns, feitelijk zijn nakomelingen zounden kunnen zijn.

Vama Veche (vertaling: "Oude Douane") is een dorp aan de Zwarte Zee dat maar een paar kilometers verwijderd ligt van de Bulgaarse grens.
Het dorp behoort tot het district Constanța en is erg toeristisch.
Vama Veche staat bekend om het Stufstockfestival, waar veel beroemde muziekartiesten optreden. In 2005 kwamen er meer dan 40.000 bezoekers naar dit festival.
sinds juli 2016 leiden de jins het strand CoendouStrikesAgain

Evander Sno (Dordrecht, 9 april 1987) is een voormalig Nederlands profvoetballer van Surinaamse afkomst die bij voorkeur als middenvelder speelde . Hij kwam vier keer uit voor het Nederlands olympisch voetbalelftal, waarvan hij deel uitmaakte tijdens de Olympische Zomerspelen 2008 in Peking.
Sno, vernoemd naar bokser Evander Holyfield, begon op zijn elfde te voetballen bij DWS en werd later ontdekt door Ajax. Als A-junior maakte Sno de overstap van Ajax naar Feyenoord. Hij speelde geen enkele wedstrijd.
Sno werd begin 2006 verhuurd aan NAC Breda, zodat hij daar ervaring kon opdoen. Naast de huur had NAC ook een optie tot koop bedongen op de jonge speler. Bij de Brabanders groeide hij uit tot vaste waarde.
Sno kon een contract tekenen bij NAC, maar toen ook Celtic zich meldde koos hij voor een avontuur in Schotland. Daarna speelde Sno twee seizoenen voor Celtic. In twee seizoenen speelde hij daar dertig wedstrijden en wist één keer te scoren.
Op 21 augustus 2008 werd Sno gecontracteerd door Ajax. Hij kreeg een contract tot juli 2011. Bij zijn debuut tegen Willem II op 30 augustus (2-1 verlies) kreeg hij een rode kaart. Later belandde hij op de bank, om pas weer in te vallen nadat coach Marco van Basten selectieproblemen had door een overtal geblesseerde aanvallers. Sno werd destijds als spits gebruikt.
In het seizoen 2009/2010 werd Sno door Ajax verhuurd aan het Engelse Bristol City FC. Sno was bij Bristol City een vaste waarde. Hij speelde vierentwintig wedstrijden, waarin hij in totaal drie keer scoorde. Daarna keerde hij weer terug naar Ajax, waar hij in Jong Ajax belandde.
Op 13 september 2010 werd Sno tijdens de wedstrijd tussen Jong Vitesse/AGOVV en Jong Ajax, op het sportcomplex van VV De Bataven in Gendt, getroffen door een hartstilstand. Hij werd een kwartier lang gereanimeerd door de medische staf van zijn club en kwam vervolgens weer bij kennis. De voetbalwedstrijd werd gestaakt. Daarna werd Sno naar een ziekenhuis in Arnhem overgebracht.
Nadat een transfer naar Genoa was afgeketst, tekende Sno in augustus 2011 een contract bij RKC Waalwijk. Hij kwam transfervrij over van Ajax en werd in Waalwijk herenigd met oud-ploeggenoot Geoffrey Castillion, die op huurbasis uitkomt voor de promovendus.
Na een goed seizoen bij RKC Waalwijk stond Sno in de belangstelling van diverse Nederlandse Eredivisieclubs. Het meest concreet was de interesse van N.E.C. en Roda JC. Op 6 juni 2012 werd bekendgemaakt dat Sno een tweejarig contract had getekend bij de Nijmeegse ploeg N.E.C.. Op 29 september tijdens de uitwedstrijd bij Feyenoord werd Sno na een half uur gewisseld vanwege hartritmestoornissen. In december onderging hij daarvoor een operatie. Uitlatingen van Sno in De Telegraaf over het gebrek aan interesse voor zijn toestand van coach Alex Pastoor zorgden voor frictie tussen speler en club. Eind februari ketste een verhuur naar het Hongaarse Ferencvárosi TC af. Op 3 april 2013 werd bekend dat N.E.C. en Sno per direct afscheid van elkaar namen.
Sno ging meetrainen bij RKC Waalwijk, waar hij op 28 oktober 2013 tot het einde van het seizoen 2013/14 tekende. Op 2 februari van dat seizoen scoorde hij twee keer in het thuisduel tegen PSV. Met RKC degradeerde hij via de nacompetitie in 2014 uit de Eredivisie.
Op 4 juni 2014 werd bekend dat Sno in het seizoen 2014/15 voor de Belgische promovendus KVC Westerlo ging spelen. De club had daarbij een optie op nog een seizoen. Westerlo en Sno kwamen niettemin in december van hetzelfde jaar nog overeen om zijn contract per direct te ontbinden. Hij had op dat moment twee wedstrijden voor de club gespeeld. Eind januari 2015 leek Sno aan te gaan sluiten bij ADO Den Haag. Omdat hij echter niet direct inzetbaar was, ging dit niet door.
Sno speelde van december 2014 tot en met december 2016 niet in het betaald voetbal. Hij tekende op 12 december 2016 een contract van 1 januari 2017 tot en met 30 juni 2018 bij RKC Waalwijk.
Op 7 juli 2017 maakte Sno bekend te vertrekken bij RKC en te stoppen met profvoetbal wegens familieomstandigheden.
In juli 2017 werd bekend dat Sno zal verkassen naar het Utrechtse DHSC uit Ondiep, waar hij zal gaan spelen met vriend en oud-teamgenoot bij RKC Waalwijk, Rodney Sneijder.
In november 2006 werd Sno door bondscoach Marco van Basten opgenomen in de selectie van het Nederlands elftal voor de oefeninterland tegen Engeland. Hij kwam deze wedstrijd niet binnen de lijnen. Wel kwam hij al meerdere malen in actie voor Jong Oranje en het Nederlands olympisch voetbalelftal, zo was hij onder andere aanwezig bij het voetbaltoernooi van de Olympische Zomerspelen in 2008.
Als speler
Individueel

Josiah Gorgas (Dauphin County, 1 juni 1818 - Tuscaloosa, 15 mei 1883) was een van de weinige Geconfedereerde generaals tijdens de Amerikaanse Burgeroorlog die in het Noorden was geboren. Als "chief of ordnance" (hoofd legermaterieel) wist hij de Zuidelijke legers tijdens de hele oorlog te bevoorraden met wapens en munitie, ondanks de Noordelijke blokkade en hoewel het Zuiden vóór de oorlog geen wapenindustrie van betekenis had. Hij hield een dagboek bij tijdens de oorlog, dat nu een populair onderwerp van historische studie is.
Josiah Gorgas werd geboren in Dauphin County in Pennsylvania. Hij studeerde af van West Point in 1841 en ging bij het "ordnance corps" (logistieke korps). Hij diende in de Mexicaans-Amerikaanse Oorlog en werd in 1855 bevorderd tot kapitein. In 1853 trouwde hij met Amelia Gayle, de dochter van de voormalige gouverneur van Alabama John Gayle. In 1854 werd hun zoon William Crawford Gorgas geboren, die later Surgeon General zou worden. Gorgas diende in wapenarsenalen op verschillende plaatsen in de VS voordat de burgeroorlog uitbrak.
Hij volgde zijn vrouw naar het Zuiden, ging in Richmond wonen en werd hoofd legermaterieel voor de Confederatie. In deze functie wist hij wonderen te verrichten door een wapen- en munitie-industrie te creëren vanuit het niets. Het zuiden had slechts één ijzersmelterij, de Tredegar Iron Works. Er waren geen geweer-fabrieken behalve kleine arsenalen in Richmond en Fayetteville, plus de veroverde machines uit het Unie-wapenarsenaal in Harper's Ferry. Gorgas stichtte wapenfabrieken en ijzersmelterijen, vond alternatieve bronnen voor salpeter en begon een enorme buskruit-fabriek in Augusta (Georgia). Dankzij zijn inspanningen hadden de Zuidelijke altijd voldoende wapens en munitie om mee te vechten, al hadden ze verder tekort aan bijna alles. Op 10 november 1864 werd Gorgas tot brigadegeneraal bevorderd.
Na de oorlog ging Gorgas werken aan de pas opgerichte University of the South in Sewanee, Tennessee. In 1878 werd hij benoemd tot president van de University of Alabama in Tuscaloosa en verhuisde naar het huis dat nog steeds Gorgas House heet. In 1883 overleed hij, waarna zijn vrouw bibliothecaris van de universiteit werd.

De vlag van Cabinda is een blauw-geel-zwarte driekleur met in het midden het wapen van de provincie. Cabinda is een provincie van Angola, die als exclave is ingeklemd tussen de Republiek Congo in het noorden en de Democratische Republiek Congo in het zuiden. De vlag van Cabinda en de vlag van Angola zijn verschillend.
Het Frente para a Libertação do Enclave de Cabinda FLEC verklaarde Cabinda op 1 augustus 1975 onafhankelijk van Portugal. Deze onafhankelijkheid werd door Angola niet erkend, dat het gebied enkele maanden later weer innam. In de periode dat Cabinda de facto onafhankelijk was, gebruikte het een andere vlag dan de hier genoemde.


Thijs Tonnaer (Thorn, 1955) is een Nederlands dirigent en klarinettist.
Thijs Tonnaer speelde klarinet bij de Koninklijke Harmonie van Thorn en vervolgde zijn muzikale studies aan het Conservatorium Maastricht. Hij studeerde onder andere bij Martin Koekelkoren. In 1977 rondde hij zijn opleiding HaFa-directie 'cum laude' af en begin jaren tachtig behaalde hij zijn diploma Docerend Musicus Klarinet.
Reeds vanaf zijn achttiende jaar was Tonnaer werkzaam als dirigent van diverse Limburgse orkesten van Kaalheide tot Venlo en behaalde hij diverse successen, waaronder promoties en nationale titels in ere- en superieure afdeling. 
Hij was onder meer dirigent bij Harmonie St. lucia Neeritter, Harmonie Fortissimo Venlo, Harmonieorkest "St. Jozef" Kaalheide, Harmonie de Unie Sevenum, Fanfare De Echo Hout-Blerick,Fanfare Monte Corona, Grashoek, Harmonie Amicitia Roggel en kort bij de Koninklijke Harmonie van Horst.
Thijs Tonnaer werd in 1982 met harmonie St. Jozef landskampioen in de superieure afdeling harmonie in Poeldijk. In 1998 behaalde hij met harmonie Amicitia uit Roggel de Nationale titel in de ere-afdeling te Venlo met 329,5 punten, een eerste prijs met lof der jury.
Met Harmonie St. Lucia uit Neeritter behaalde Thijs Tonnaer grote successen zoals het verkrijgen van de witte kampioenswimpel in 1977 te Etten-Leur en 1988 te Poeldijk en de fel begeerde oranje wimpel in 1993 te Venlo. Tevens was hij met harmonie St. Lucia algemeen winnaar van het internationale muziekconcours te Zichen-Zussen-Bolder in 1982 en 1987.
Van 1977 t/m 2010 voerde hij de directie over Harmonie St. Cecilia Grevenbicht-Papenhoven, als opvolger van August Thissen. Met St. Cecilia behaalde hij 7 keer een eerste prijs, waarvan 4 keer met lof der jury. Een van de muzikale hoogtepunten was de deelname aan het bondsconcours te Weert in 1994, 336 punten met lof der jury. 
Door het lof-resultaat in 1999 verwierf St. Cecilia het recht in de concertafdeling uit te komen. In 2011 werd Thijs Tonnaer - vanwege zijn grote verdiensten voor de harmonie - bij gelegenheid van zijn afscheid benoemd tot Lid van Verdiensten met de titel Ere-dirigent. 
Op 6 en 7 januari 2012 werd in de Tsjechische hoofdstad Praag in het Smíchov Theater het zeer bekende Mezinárodní Festival gehouden voor blaasorkesten uit diverse Europese landen. Tonnaer won als dirigent van Koninklijk Erkende Harmonie St. Caecilia uit Ohé en Laak de dirigentenprijs op het Mezinárodní (Internationale) Festival in Praag. 
In oktober 2015 werd hij met harmonie St. Caecilia Limburgs Kampioen in de 3e divisie met 91.25 punten een eerste prijs met promotie en lof der jury.
In oktober 2014 is hij als ere-dirigent benoemd bij harmonie St. Lucia Neeritter, na een dienstverband van 37 jaar.
Bij gelegenheid van zijn 25-jarig dirigentschap (bij drie orkesten te Neeritter, Roggel en Grevenbicht) werd hij in 2002 Koninklijk onderscheiden. 
Tegenwoordig dirigeert hij de orkesten in Ohé en Laak en Stevensweert. Naast zijn dirigentschap is Tonnaer werkzaam als zelfstandig docent klarinet, na vanaf 1975 werkzaam te zijn geweest bij het Centrum voor de Kunsten 'Kreato' te Thorn.

De Docodonta is een orde van primitieve uitgestorven zoogdierachtigen die leefden van het Midden-Jura tot Laat-Krijt. De docodonten zijn niet verwant aan de hedendaagse zoogdiergroepen. 
Evolutionair gezien staan de docodonten tussen de basale zoogdieren, zoals "Morganucodon", en de overige zoogdieren in. Sommige wetenschappers vinden de docodonten dermate primitief dat ze menen dat deze dieren geen echte zoogdieren, maar mammaliaformes zijn.
Naamgever van de orde is het geslacht "Docodon", dat in 1881 door Othniel Charles Marsh werd beschreven en tijdens het Laat-Jura in Europa en Noord-Amerika leefde. Andere bekende geslachten van docodonten zijn "Castorocauda", die uiterlijk en wat betreft leefwijze op een hedendaagse bever leek, en "Reigitherium", de laatst bekende docodont.
Uit een cladistische analyse van Averianov "et al." uit 2010 kwam een volgende stamboom van de Docodonta en enkele verwante geslachten:

De gemeentesecretaris is de eerste beleidsadviseur van het Nederlandse college van burgemeester en wethouders of het Belgische college van burgemeester en schepenen van een gemeente. Hij wordt in de Nederlandse Gemeentewet echter niet meer bestempeld als het hoofd van de ambtelijke organisatie.
Sinds de invoering van het dualisme in 2002 kent de Gemeentewet twee nevengeschikte functionarissen: de secretaris en de griffier. De secretaris is hierbij de ondersteuner van het college en de griffier van de gemeenteraad. De term gemeentesecretaris is in deze context eigenlijk voorbehouden aan de griffier. Immers de Nederlandse Grondwet hanteert nog steeds de term 'gemeenteraad' en de secretaris van de gemeente is dus de griffier. Duaal gezien is het dan ook beter te spreken van 'collegesecretaris' en 'raadsgriffier'. De secretaris is de eerst aangewezene om het college van burgemeester en wethouders (college van B&W) te ondersteunen. De juridische positie van de secretaris is geregeld in de Gemeentewet. Het college van burgemeester en wethouders is verantwoordelijk voor de aanstelling, schorsing en het ontslag van de secretaris (artikel 102 Gemeentewet). In België kan in gemeenten met meer dan 60.000 inwoners de secretaris worden bijgestaan door een ambtenaar die als adjunct-secretaris die door de gemeenteraad aan de secretaris wordt toegevoegd.
Ook in Vlaanderen heeft elke gemeente één gemeentesecretaris. De gemeentesecretaris wordt aangesteld en ontslagen door de gemeenteraad en wordt geëvalueerd door een bijzondere gemeenteraadscommissie. Onder de door de Vlaamse regering bepaalde voorwaarden kan de gemeenteraad beslissen dat het ambt in deeltijd wordt uitgeoefend. De rechtspositieregeling van de gemeentesecretaris is geregeld in het gemeentedecreet.
De gemeentesecretaris heeft in Vlaanderen verschillende verantwoordelijkheden. Dit zijn onder andere:

Lemper (uitspraak: [lumpur], ofwel IPA: /'ləmpər/) is een Indonesische snack gemaakt van een rolletje kleefrijst met als vulling gehakt, kippenvlees, andere vleeswaren of vegetarisch gehakt.
Deze gevulde rolletjes kleefrijst worden meestal in aluminiumfolie of huishoudfolie gewikkeld om ze warm te houden. In Indonesië gebruikt men meestal bananenbladeren. Ze worden meestal gestoomd om ze op te warmen, maar in de magnetron kan het ook.

Maya Albert (1975) is een Vlaamse actrice.
In het theater stond ze op de planken met de gezelschappen "Kopergietery" (2 seizoenen met de producties "The Dangerous Journey" en "De gevaarlijke reis") en Bad van Marie (6 seizoenen "Rusthuis", 4 seizoenen "Balkanbusiness: Vasio-Levsky"). Ze is vast verbonden aan het Antwerps gezelschap "Bad van Marie" dat geleid wordt door Peter Boelens.
Haar bekendste televisierol was vroeger die van "Aisha Fawzi" die ze van 2003 tot 2008 in Thuis speelde. In deze serie vertolkte ze een Marokkaans personage, terwijl ze eigenlijk Rwandese roots heeft. Begin mei 2008 verdween ze van de set van Thuis wegens scenariële problemen.
Maya Albert heeft 2 zonen.

Geena Davis (Wareham, Massachusetts, 21 januari 1956) is een Amerikaans ex-model, producent en actrice. Ze won in 1989 een Academy Award voor haar bijrol in The Accidental Tourist. Drie jaar later was ze voor haar hoofdrol in Thelma & Louise wederom genomineerd voor een Oscar, maar een tweede beeldje bleef uit. In 2006 voegde ze wel een Golden Globe aan haar prijzenkast toe dankzij haar rol in Commander in Chief.
Begin jaren 1980 was Davis een model dat een rol toebedeeld kreeg in Tootsie, waarmee haar filmcarrière begon. Naast haar rollen in films had ze gastoptredens in diverse televisieseries, zoals Will & Grace en Knight Rider.
Davis trouwde in 2001 met de Iraanse arts "Reza Jarrahy" en bezegelde daarmee haar vierde huwelijk. Samen kregen ze in 2002 dochter "Alizeh Keshvar Davis Jarrahy" en in 2004 tweelingzoontjes "Kian William" en "Kaiis Steven". Davis was eerder getrouwd met "Richard Emmolo" (1982-1983), acteur Jeff Goldblum (1987-1990) en regisseur Renny Harlin 1993-1998). Ze is een fervent actievoerder voor het milieubehoud.

Slatina is een stad in Roemenië aan de rivier de Olt en de hoofdstad van het district Olt.
In Slatina is een van de grootste aluminiumfabrieken van Oost-Europa gevestigd: Alro Slatina begon hier in 1963 zijn productie, werd in 2002 geprivatiseerd en is sindsdien grotendeels in handen van het in Nederland gevestigde Vimetco N.V.
Slatina was in 1909 de geboortestad van de schrijver Eugen Ionescu (Eugène Ionesco).
De eerste vermelding van Slatina dateert uit 1368: de Walachijse vorst Vladislav I beloofde in dat jaar kooplieden uit Transsylvanië tolvrijheid bij het passeren van de Olt. De stad ontwikkelde zich rond het tolkantoor.
Slatina deelt zijn naam met vele andere plaatsen in en buiten Roemenië: de naam is van Slavische oorsprong en duidt op zout water.

Barete is een gemeente in de Italiaanse provincie L'Aquila (regio Abruzzen) en telt 649 inwoners (31-12-2004). De oppervlakte bedraagt 24,3 km², de bevolkingsdichtheid is 26 inwoners per km².
Barete telt ongeveer 298 huishoudens. Het aantal inwoners daalde in de periode 1991-2001 met 0,3% volgens cijfers uit de tienjaarlijkse volkstellingen van ISTAT.
Barete grenst aan de volgende gemeenten: Cagnano Amiterno, L'Aquila, Montereale, Pizzoli.

Schifpot is een gehucht tussen Feerwerd en Garnwerd in de gemeente Winsum in de Nederlandse provincie Groningen. De plaats ligt op een driesprong van wegen, op de plek waar het Oldehoofsch kanaal uitmondt in het Aduarderdiep. Over het eerstgenoemde water ligt de "Frouketil" en over het tweede de "Torensmabrug". Ten zuiden van het Aduarderdiep staan een tweetal huizen en ten noorden liggen de boerderij 'Koepon' en nog een huis aan het diep. In het Aduarderdiep liggen aan noordzijde van de bruggen enkele woonboten.
De naam "schifpot" verwijst mogelijk naar een ijzeren pot, of kachel waarin "schif" (vlasafval) werd gebrand. De teelt van vlas was hier tot in de zestiger jaren redelijk ingeburgerd.
Schifpot ontstond in de 19e eeuw rond een voetveer over het diep. Aan noord- en zuidzijde van het Aduarderdiep werden in die tijd huizen gebouwd, waaronder een veerhuis met de naam "Schifpot" aan de boordzijde (Garnwerd). Een laad- en losplaats met dezelfde naam bestond al in 1861. Een en ander zal waarschijnlijk samen hebben gehangen met de steenfabriek die er in die tijd werd gesticht. Ook de "Frouketil" dateert uit de 19e eeuw en is reeds zichtbaar op de militaire kaart van 1853.
In 1934 kwam de brug over het Reitdiep bij Garnwerd gereed. Vijf jaar later volgde onder leiding van de Ezinger burgemeester Dirk Torensma een brug over het Aduarderdiep, iets ten westen van het voetveer. Deze brug werd in 1939 door hem geopend en naar hem "Torensmabrug" vernoemd; de weg tussen deze brug en Garnwerd werd "Torensmaweg" gedoopt. Het voetveer werd door deze brug overbodig, maar komt echter nog tot in de jaren 1950 voor op topografische kaarten.
In 1855 werd de steenfabriek (tichelwerk) 'Feerwerd' gebouwd bij Schifpot in opdracht van de Groninger fabrikant Harm Kamerlingh Onnes (vader van Heike Kamerlingh Onnes), die vier jaar eerder al een steenfabriek liet bouwen bij het iets zuidelijker gelegen Bolshuizen. In Feerwerd had de familie Onnes in die tijd een witgepleisterd zomerhuis, die in de volksmond ook wel 'Onnesbörg' werd genoemd. Schifpot was geschikt vanwege de in een onderlaag in de bodem aanwezige vette zeeklei (knipklei) die door haar hoge ijzergehalte en afwezigheid van kalk een helder rode baksteen opleverde; de karakteristieke kleur van veel gebouwen in Groningen. De klei lag in lagen van een meter dik direct onder de teellaag zodat de grond niet ver af hoefde te worden geschraapt, diepe putten werden voorkomen en de percelen later weer konden worden gebruikt als grasland, wanneer de teellaag weer was teruggestort. De klei werd met de hand afgegraven door lokale dagloners ('bolkers' genoemd) en eerst met een kiepwagen en later ook met een lorrie naar de steenfabriek vervoerd. Turf, een andere belangrijke grondstof, werd per boot aangevoerd uit de Drentse en Groninger Veenkoloniën. Vier jaar later werd een schelpkalkoven (op basis van een eigen gepatenteerd proces) gebouwd tussen beide steenfabrieken. Tot 1879 lifte het bedrijf mee op de economische groei, daarna zorgde de landbouwcrisis ervoor dat de fabriek bijna failliet ging. De fabriek wist zich echter te herstellen en produceerde uiteindelijk door tot 1974, toen de fabriek in het kader van een landelijk saneringsprogramma (wegens overproductie) werd gesloten. Het fabriekspand werd deels afgebroken en in het resterende deel is nu een groothandel in foerage, kunstmest, zaagsel en landbouwplastic gevestigd.
Ten noorden van de Torensmabrug ligt een monumentale boerderij waar sinds 1967 de koeienfokboerderij 'Koepon' van de Groningse miljardair Wijnand Pon gevestigd is, die in 2009 deels afbrandde. In 2005 werd een biogasvergistingsinstallatie bij de boerderij gebouwd. Op de op bijzondere wijze deels afgegraven wierde Antum ligt een andere toegang naar het complex.
Op de hoek van de Torensmaweg en de weg Aduarderdiep ligt een woning annex winkelpand met erachter een lesschuur (kalkblusschuur) en opslagschuur, die vroeger onderdeel vormden van de kalkbranderij van de steenfabriek. Voor het huis bevond zich de vroegere overzet over het Aduarderdiep.
Bij Schifpot heeft vroeger de 'Vaierbörg' gestaan, die in de tweede helft van de 20e eeuw werd gesloopt.

Fort Sumter, in de haven van Charleston (South Carolina), is de plaats waar de Amerikaanse Burgeroorlog begon, tijdens de aanval op Fort Sumter van 12-13 april 1861.
Fort Sumter is genoemd naar generaal Thomas Sumter, een held uit de Amerikaanse Revolutie. Het fort werd gebouwd na de Oorlog van 1812 als een in een serie fortificaties langs de zuidelijke kust van de Verenigde Staten. De bouw begon in 1829 en was nog niet voltooid toen de burgeroorlog begon.
Voor het leggen van fundamenten op een zandbank in de toegang naar de haven van Charleston was 70.000 ton graniet aangevoerd vanuit New England. Het fort had vijf zijden met bakstenen muren van 1,5 meter dik en was ca. 60 meter breed en verhief zich 15 meter boven het laagwater-punt. Het was ontworpen om 650 man en 135 kanonnen op twee verdiepingen te huisvesten, maar het was nooit volledig bezet.
Op 26 december 1860, vijf dagen nadat South Carolina zich had afgescheiden van de Verenigde Staten, verliet U.S. Army majoor Robert Anderson het onverdedigbare Fort Moultrie en verplaatste zijn twee compagnieën (85 manschappen) van de 1st U.S. Artillery naar Fort Sumter. In de daaropvolgende maanden werden herhaalde oproepen door de Zuidelijke brigadegeneraal P.G.T. Beauregard tot capitulatie genegeerd, terwijl Noordelijke pogingen om het garnizoen te bevoorraden faalden.
Op 12 april 1861, om 04.30 uur 's ochtends openden Zuidelijke batterijen het vuur op het fort, en hielden dat 36 uur lang vol. Het garnizoen beantwoordde het vuur, maar zonder veel effect, omdat majoor Anderson niet toestond om kanonnen te gebruiken (omdat die te veel kans liepen door het Zuidelijke kanonvuur geraakt te worden). Op 13 april gaf de bezetting van het fort zich over en werd geëvacueerd. Volgens getuigen-verslagen, zoals het bekende dagboek van Mary Chesnut, vierden de bewoners van Charleston groot feest ter gelegenheid van het begin van de gewapende strijd.

Neoromaanse architectuur duidt op een aantal door de romaanse architectuur geïnspireerde bouwstijlen die vooral bij de bouw van kerken zijn toegepast. Een variant van het neoromaans is de neoromanogotiek. 
Begin 19e eeuw ontstond opnieuw belangstelling voor bouwstijlen uit de middeleeuwen, met name de gotiek maar in mindere mate ook het romaans. De invloed van het romaans uitte zich allereerst in het verwerken van romaanse stijlkenmerken bij verder neoclassicistische gebouwen. Met name het gebruik van romaans aandoende voorgevels kwam veel voor. Omdat er geen sprake was van nabootsing van de romaanse bouwwijze, wordt deze stijl meestal tot het eclecticisme gerekend. In deze stijl verrezen ook veel niet-kerkelijke gebouwen. Pas nadat de neogotiek tot volle bloei was gekomen, ontwikkelde zich ook een echte neoromaanse stijl waarin werd teruggegrepen op de romaanse bouwstijl, en dan vooral de rijkelijk versierde late varianten daarvan, die vooral werd gebruikt voor kerken.
Vooral in Duitsland, en met name in Pruisen, was deze neoromaanse stijl van groot belang. Hier werd de romaanse stijl, overigens ten onrechte, als echt Duits beschouwd, in tegenstelling tot de van oorsprong Franse gotiek. Het neoromaans kreeg hierdoor mede een nationalistisch karakter, dat zich vooral uitte in de bouw van protestantse kerken als de Kaiser-Wilhelm-Gedächtniskirche in Berlijn. Hierbij werd sterk gerefereerd aan de laatromaanse kerken van het Rijnland. 
Ook in Nederland was het neoromaans vooral gebaseerd op de late varianten van de romaanse stijl. Al in de tweede helft van de 19e eeuw kwamen enkele katholieke neoromaanse kerken tot stand, waaronder enkele werken van Adrianus Bleijs en de indrukwekkende, vaak als neoromanogotisch aangeduide, koepelkerken van Carl Weber. Dergelijke neoromaanse kerken vormden echter uitzonderingen te midden van de dominante neogotiek. De stijl kwam pas tot een echte bloei na de eeuwwisseling, toen architecten als Jos Cuypers en Jan Stuyt zich steeds meer van de neogotiek afkeerden en romaanse invloeden in hun ontwerpen gingen verwerken, een voorbeeld dat ook onder enkele architecten van de neogotiek, als Caspar Franssen, enige navolging vond. Met name in de provincie Limburg was het neoromaans als overgangsstijl van groot belang. In Nijmegen bevindt zich de Titus Brandsma Gedachteniskerk, een rooms-katholieke kerk in neoromaanse stijl van de hand van de plaatselijke architect B.J.C. Claase.
In tegenstelling tot in Nederland was in België de neogotiek nooit zo dominant dat gebruik van andere stijlen bij de kerkenbouw vrijwel was uitgesloten. Vanaf ongeveer 1870 werden enkele belangrijke neoromaanse kerken gebouwd, onder andere in Spa en Rochefort, in een laatromaans aandoende stijl.

Carl Wilhelm Erich Zimmer (1873 - 1950) was een Duitse dierkundige gespecialiseerd in kreeftachtigen. Hij deed vooral veel onderzoek naar de orde Cumacea. Hij woonde en werkte in Berlijn.<br>Zijn naam leeft onder andere voort in de wetenschappelijke naam van volgende zeekomma's:

Takashi Hoshide (星出 尚志 "Hoshide Takashi" ; prefectuur Yamaguchi, 1962) is een hedendaags Japans componist.
Op school speelde hij trombone en was hij dirigent van het schoolharmonieorkest. Tijdens zijn studie aan de universiteit was hij bezig met de mogelijkheden van de synthesizer en thuis bouwde hij een hele studio met meerdere computers op. Na zijn studie was hij eerst in de muziekuitgave werkzaam en daar werd hij om zijn partituren voor harmonieorkest bekend. En dat was de basis en het uitgangspunt, om zich ook compositorisch via dit medium te uiten. Naast de werken voor harmonieorkest schreef hij musicals en composities voor bijzondere gelegenheden.

Donald Madder (Antwerpen, 30 mei 1969 - Heverlee, 29 juni 2001) was een Vlaams acteur, en de zoon van acteur/regisseur Leo Madder. Hij stierf in een auto-ongeluk. Hij was vooral bekend van zijn rol als Tom De Decker in Thuis.
Hij speelde met zijn vader mee in Thuis, ware het dan wel dat Charles de nonkel was van Tom (het personage van Donald).
Donald had buiten zijn rol als Tom ook nog andere televisiewerken op zijn naam staan waaronder die van Pastoor Dirk in Wittekerke, dat uiteindelijk ook zijn laatste rol zou geweest zijn.
In samenspraak met zijn familie werd besloten dat personage Dirk in Wittekerke nooit nog te horen of te zien (uiteraard door een andere acteur) zou zijn.
Hij was tot aan zijn dood getrouwd met Toela Levoyannis en liet twee kinderen achter, een zoon (Zeno) en een dochter (Zoë).

Archi is een gemeente in de Italiaanse provincie Chieti (regio Abruzzen) en telt 2330 inwoners (31-12-2004). De oppervlakte bedraagt 28 km², de bevolkingsdichtheid is 83 inwoners per km².
Archi grenst aan de volgende gemeenten: Altino, Atessa, Bomba, Perano, Roccascalegna, Tornareccio.

Ari is een gemeente in de Italiaanse provincie Chieti (regio Abruzzen) en telt 1339 inwoners (31-12-2004). De oppervlakte bedraagt 11,3 km², de bevolkingsdichtheid is 120 inwoners per km².
Ari telt ongeveer 475 huishoudens. Het aantal inwoners daalde in de periode 1991-2001 met 6,0% volgens cijfers uit de tienjaarlijkse volkstellingen van ISTAT.
Ari grenst aan de volgende gemeenten: Canosa Sannita, Filetto, Giuliano Teatino, Miglianico, Orsogna, Vacri, Villamagna.

Arielli is een gemeente in de Italiaanse provincie Chieti (regio Abruzzen) en telt 1196 inwoners (31-12-2004). De oppervlakte bedraagt 11,5 km², de bevolkingsdichtheid is 114 inwoners per km².
De volgende frazioni maken deel uit van de gemeente: Villa Carloni, San Romano, Colle Martino, Fonte delle Chiavi, Pescarese, Contrada Valle.
Arielli telt ongeveer 441 huishoudens. Het aantal inwoners daalde in de periode 1991-2001 met 1,2% volgens cijfers uit de tienjaarlijkse volkstellingen van ISTAT.
De gemeente ligt op ongeveer 300 m boven zeeniveau. Arielli grenst aan de volgende gemeenten: Canosa Sannita, Crecchio, Orsogna, Poggiofiorito.

Arsita is een gemeente in de Italiaanse provincie Teramo (regio Abruzzen) en telt 952 inwoners (31-12-2004). De oppervlakte bedraagt 34,0 km², de bevolkingsdichtheid is 28 inwoners per km².
Arsita telt ongeveer 325 huishoudens. Het aantal inwoners daalde in de periode 1991-2001 met 8,7% volgens cijfers uit de tienjaarlijkse volkstellingen van ISTAT.
Arsita grenst aan de volgende gemeenten: Bisenti, Castel del Monte (AQ), Castelli, Farindola (PE), Penne (PE).

De verschillende uitgelichtjes zijn vanaf nu maandelijks weergegeven, in plaats van wekelijks, wegens gebrek aan uitgelichtjes. Maanden 1 t/m 5 worden nogmaals weergegeven in maanden 8 t/m 12, wegens ditzelfde gebrek. Uitbreiding kan geschieden door maanden 8 t/m 12 te vervangen voor echte nieuwe uitgelichtjes. 
 

Ateleta is een gemeente in de Italiaanse provincie L'Aquila (regio Abruzzen) en telt 1223 inwoners (31-12-2004). De oppervlakte bedraagt 41,6 km², de bevolkingsdichtheid is 30 inwoners per km². Het grondgebied van de gemeente ligt grotendeels binnen de grenzen van het Nationaal Park Majella. Het plaatsje zelf ligt buiten het nationaal park.
Ateleta telt ongeveer 494 huishoudens. Het aantal inwoners daalde in de periode 1991-2001 met 10,1% volgens cijfers uit de tienjaarlijkse volkstellingen van ISTAT.
Ateleta grenst aan de volgende gemeenten: Castel del Giudice (IS), Gamberale (CH), Palena (CH), Pescocostanzo, Roccaraso, San Pietro Avellana (IS).

Atessa is een gemeente in de Italiaanse provincie Chieti (regio Abruzzen) en telt 10.455 inwoners (31-12-2004). De oppervlakte bedraagt 111,5 km², de bevolkingsdichtheid is 94 inwoners per km².
Atessa telt ongeveer 3992 huishoudens. Het aantal inwoners steeg in de periode 1991-2001 met 1,7% volgens cijfers uit de tienjaarlijkse volkstellingen van ISTAT.
De gemeente ligt op ongeveer 435 m boven zeeniveau. Atessa grenst aan de volgende gemeenten: Altino, Archi, Bomba, Carpineto Sinello, Casalanguida, Casalbordino, Colledimezzo, Gissi, Guilmi, Lanciano, Montazzoli, Paglieta, Perano, Pollutri, Sant'Eusanio del Sangro, Scerni, Tornareccio, Villa Santa Maria.

Balsorano is een gemeente in de Italiaanse provincie L'Aquila (regio Abruzzen) en telt 3705 inwoners (31-12-2004). De oppervlakte bedraagt 58,0 km², de bevolkingsdichtheid is 63,9 inwoners per km².
De volgende frazioni maken deel uit van de gemeente: Balsorano Vecchio, Ridotti, Collepiano, Pagliare, La Selva, Grottella, Pelagalli.
Balsorano telt ongeveer 1348 huishoudens. Het aantal inwoners steeg in de periode 1991-2001 met 1,7% volgens cijfers uit de tienjaarlijkse volkstellingen van ISTAT.
De gemeente ligt op ongeveer 340 m boven zeeniveau. Balsorano grenst aan de volgende gemeenten: Collelongo, Pescosolido (FR), San Vincenzo Valle Roveto, Sora (FR), Veroli (FR), Villavallelonga.

Barisciano is een gemeente in de Italiaanse provincie L'Aquila (regio Abruzzen) en telt 1771 inwoners (31-12-2004). De oppervlakte bedraagt 78,5 km², de bevolkingsdichtheid is 23 inwoners per km².
Barisciano telt ongeveer 691 huishoudens. Het aantal inwoners steeg in de periode 1991-2001 met 1,7% volgens cijfers uit de tienjaarlijkse volkstellingen van ISTAT.
Barisciano grenst aan de volgende gemeenten: Castelvecchio Calvisio, Fossa, L'Aquila, Poggio Picenze, Prata d'Ansidonia, San Demetrio né Vestini, San Pio delle Camere, Santo Stefano di Sessanio.


Barrea is een gemeente in de Italiaanse provincie L'Aquila (regio Abruzzen) en telt 777 inwoners (31-12-2004). De oppervlakte bedraagt 87,2 km², de bevolkingsdichtheid is 9 inwoners per km².
Barrea telt ongeveer 337 huishoudens. Het aantal inwoners daalde in de periode 1991-2001 met 10,2% volgens cijfers uit de tienjaarlijkse volkstellingen van ISTAT.
De gemeente ligt op ongeveer 1060 m boven zeeniveau. Barrea grenst aan de volgende gemeenten: Alfedena, Civitella Alfedena, Picinisco (FR), Rivisondoli, Roccaraso, Scanno, Scontrone, Settefrati (FR), Villetta Barrea.

Basciano is een gemeente in de Italiaanse provincie Teramo (regio Abruzzen) en telt 2453 inwoners (31-12-2004). De oppervlakte bedraagt 18,6 km², de bevolkingsdichtheid is 131 inwoners per km².
Basciano telt ongeveer 875 huishoudens. Het aantal inwoners steeg in de periode 1991-2001 met 6,9% volgens cijfers uit de tienjaarlijkse volkstellingen van ISTAT.
Basciano grenst aan de volgende gemeenten: Castel Castagna, Colledara, Montorio al Vomano, Penna Sant'Andrea, Teramo.

Bellante is een gemeente in de Italiaanse provincie Teramo (regio Abruzzen) en telt 7198 inwoners (31-12-2004). De oppervlakte bedraagt 49,9 km², de bevolkingsdichtheid is 141 inwoners per km².
De volgende frazioni maken deel uit van de gemeente: Bellante Stazione, Ripattoni.
Bellante telt ongeveer 2371 huishoudens. Het aantal inwoners steeg in de periode 1991-2001 met 10,1% volgens cijfers uit de tienjaarlijkse volkstellingen van ISTAT.
De gemeente ligt op ongeveer 365 meter boven zeeniveau.
Bellante grenst aan de volgende gemeenten: Campli, Castellalto, Mosciano Sant'Angelo, Sant'Omero, Teramo.

Fossa is een gemeente in de Italiaanse provincie L'Aquila (regio Abruzzen) en telt 663 inwoners (31-12-2004). De oppervlakte bedraagt 8,6 km², de bevolkingsdichtheid is 83 inwoners per km².
Fossa telt ongeveer 279 huishoudens. Het aantal inwoners steeg in de periode 1991-2001 met 4,9% volgens cijfers uit de tienjaarlijkse volkstellingen van ISTAT.
De geografische coördinaten van de gemeente zijn 42° 18' NB 13° 29' OL. Fossa grenst aan de volgende gemeenten: Barisciano, L'Aquila, Ocre, Poggio Picenze, Sant'Eusanio Forconese.

Bisegna is een gemeente in de Italiaanse provincie L'Aquila (regio Abruzzen) en telt 356 inwoners (31-12-2004). De oppervlakte bedraagt 46,2 km², de bevolkingsdichtheid is 8 inwoners per km².
Bisegna telt ongeveer 189 huishoudens. Het aantal inwoners daalde in de periode 1991-2001 met 26,8% volgens cijfers uit de tienjaarlijkse volkstellingen van ISTAT.
De geografische coördinaten van de gemeente zijn 41° 55' NB 13° 45' OL.
Bisegna grenst aan de volgende gemeenten: Gioia dei Marsi, Ortona dei Marsi, Pescasseroli, Scanno, Villalago.

Bisenti is een gemeente in de Italiaanse provincie Teramo (regio Abruzzen) en telt 2103 inwoners (31-12-2004). De oppervlakte bedraagt 30,9 km², de bevolkingsdichtheid is 74 inwoners per km².
Bisenti telt ongeveer 812 huishoudens. Het aantal inwoners daalde in de periode 1991-2001 met 12,2% volgens cijfers uit de tienjaarlijkse volkstellingen van ISTAT.
De geografische coördinaten van de gemeente zijn 42° 32' NB 13° 48' OL.
Bisenti grenst aan de volgende gemeenten: Arsita, Castel Castagna, Castelli, Castiglione Messer Raimondo, Cellino Attanasio, Cermignano, Penne (PE).

Bolognano is een gemeente in de Italiaanse provincie Pescara (regio Abruzzen) en telt 1242 inwoners (31-12-2004). De oppervlakte bedraagt 16,7 km², de bevolkingsdichtheid is 79 inwoners per km². Een deel van het grondgebied ligt binnen de grenzen van het Nationaal Park Majella.
De volgende frazioni maken deel uit van de gemeente: Musellaro, Piano d'Orta.
Bolognano telt ongeveer 499 huishoudens. Het aantal inwoners daalde in de periode 1991-2001 met 5,2% volgens cijfers uit de tienjaarlijkse volkstellingen van ISTAT.
De geografische coördinaten van de gemeente zijn 42° 13' NB 13° 58' OL.
Bolognano grenst aan de volgende gemeenten: Caramanico Terme, Castiglione a Casauria, Salle, San Valentino in Abruzzo Citeriore, Scafa, Tocco da Casauria, Torre de' Passeri.

Henrik Nikolai Krøyer (Kopenhagen, 22 maart 1799 - aldaar, 14 februari 1870) was een Deens marien dierkundige. Hij was voornamelijk geïnteresseerd in kreeftachtigen. Hij werkte nauw samen met zijn student Jørgen Matthias Christian Schiødte, die veel illustratie voor hem verzorgde, en na zijn dood de publicatie van Krøyers tijdschrift "Naturhistorisk Tidsskrift" van hem overnam.
Krøyer is bekend door zijn uitgebreide collectiereizen naar onder andere Noorwegen, Spitsbergen, Madeira en de kusten van Noord- en Zuid-Amerika. 
Hij gaf voor het eerst een naam aan vele groepen kreeftachtigen, waaronder de orde Cumacea, en zijn faam leeft voort in de wetenschappelijke naam van talrijke in zee levende organismen, zoals onder andere in de genera:

Bomba is een gemeente in de Italiaanse provincie Chieti (regio Abruzzen) en telt 954 inwoners (31-12-2004). De oppervlakte bedraagt 18,1 km², de bevolkingsdichtheid is 54 inwoners per km².
Bomba telt ongeveer 379 huishoudens. Het aantal inwoners daalde in de periode 1991-2001 met 11,4% volgens cijfers uit de tienjaarlijkse volkstellingen van ISTAT.
De geografische coördinaten van de gemeente zijn 42° 2' NB 14° 22' OL.
Bomba grenst aan de volgende gemeenten: Archi, Atessa, Pennadomo, Roccascalegna, Villa Santa Maria.

Borrello is een gemeente in de Italiaanse provincie Chieti (regio Abruzzen) en telt 423 inwoners (31-12-2004). De oppervlakte bedraagt 14,4 km², de bevolkingsdichtheid is 32 inwoners per km².
Borrello telt ongeveer 194 huishoudens. Het aantal inwoners daalde in de periode 1991-2001 met 14,6% volgens cijfers uit de tienjaarlijkse volkstellingen van ISTAT.
De geografische coördinaten van de gemeente zijn 41° 55' NB 14° 18' OL.
Borrello grenst aan de volgende gemeenten: Civitaluparella, Fallo, Pescopennataro (IS), Quadri, Rosello, Sant'Angelo del Pesco (IS), Villa Santa Maria.

Brittoli is een gemeente in de Italiaanse provincie Pescara (regio Abruzzen) en telt 397 inwoners (31-12-2004). De oppervlakte bedraagt 15,8 km², de bevolkingsdichtheid is 28 inwoners per km².
Brittoli telt ongeveer 189 huishoudens. Het aantal inwoners daalde in de periode 1991-2001 met 11,7% volgens cijfers uit de tienjaarlijkse volkstellingen van ISTAT.
De geografische coördinaten van de gemeente zijn 42° 19' NB 13° 52' OL.
Brittoli grenst aan de volgende gemeenten: Capestrano (AQ), Carpineto della Nora, Civitaquana, Corvara, Pietranico, Vicoli, Villa Santa Lucia degli Abruzzi (AQ).

Bucchianico is een gemeente in de Italiaanse provincie Chieti (regio Abruzzen) en telt 5003 inwoners (31-12-2004). De oppervlakte bedraagt 38,0 km², de bevolkingsdichtheid is 130 inwoners per km².
Bucchianico telt ongeveer 1658 huishoudens. Het aantal inwoners steeg in de periode 1991-2001 met 2,8% volgens cijfers uit de tienjaarlijkse volkstellingen van ISTAT.
De gemeente ligt op ongeveer 360 m boven zeeniveau. De geografische coördinaten zijn 42° 18' NB 14° 10' OL.
Bucchianico grenst aan de volgende gemeenten: Casacanditella, Casalincontrada, Chieti, Fara Filiorum Petri, Ripa Teatina, Roccamontepiano, Vacri, Villamagna.

Bugnara is een gemeente in de Italiaanse provincie L'Aquila (regio Abruzzen) en telt 1085 inwoners (31-12-2004). De oppervlakte bedraagt 25,7 km², de bevolkingsdichtheid is 41 inwoners per km².
Bugnara telt ongeveer 548 huishoudens. Het aantal inwoners daalde in de periode 1991-2001 met 10,9% volgens cijfers uit de tienjaarlijkse volkstellingen van ISTAT.
Bugnara grenst aan de volgende gemeenten: Anversa degli Abruzzi, Cocullo, Introdacqua, Prezza, Scanno, Sulmona.

Bussi sul Tirino is een gemeente in de Italiaanse provincie Pescara (regio Abruzzen) en telt 2920 inwoners (31-12-2004). De oppervlakte bedraagt 26,3 km², de bevolkingsdichtheid is 115 inwoners per km².
Bussi sul Tirino telt ongeveer 1173 huishoudens. Het aantal inwoners daalde in de periode 1991-2001 met 8,0% volgens cijfers uit de tienjaarlijkse volkstellingen van ISTAT.
De gemeente ligt op ongeveer 345 m boven zeeniveau. De geografische coördinaten zijn 42° 13' NB 13° 49' OL.
Bussi sul Tirino grenst aan de volgende gemeenten: Capestrano (AQ), Castiglione a Casauria, Collepietro (AQ), Corvara, Navelli (AQ), Pescosansonesco, Popoli, Tocco da Casauria.

Cagnano Amiterno is een gemeente in de Italiaanse provincie L'Aquila (regio Abruzzen) en telt 1459 inwoners (31-12-2004). De oppervlakte bedraagt 60,4 km², de bevolkingsdichtheid is 25 inwoners per km².
Cagnano Amiterno telt ongeveer 758 huishoudens. Het aantal inwoners daalde in de periode 1991-2001 met 10,4% volgens cijfers uit de tienjaarlijkse volkstellingen van ISTAT.
Cagnano Amiterno grenst aan de volgende gemeenten: Antrodoco (RI), Barete, Borbona (RI), L'Aquila, Montereale.

Calascio is een gemeente in de Italiaanse provincie L'Aquila (regio Abruzzen) en telt 163 inwoners (31-12-2004). De oppervlakte bedraagt 39,5 km², de bevolkingsdichtheid is 4 inwoners per km².
Calascio telt ongeveer 92 huishoudens. Het aantal inwoners daalde in de periode 1991-2001 met 33,0% volgens cijfers uit de tienjaarlijkse volkstellingen van ISTAT.
Calascio grenst aan de volgende gemeenten: Carapelle Calvisio, Castel del Monte, Castelli (TE), Castelvecchio Calvisio, Isola del Gran Sasso d'Italia (TE), Ofena, Santo Stefano di Sessanio.

Campli is een gemeente in de Italiaanse provincie Teramo (regio Abruzzen) en telt 7533 inwoners (31-12-2004). De oppervlakte bedraagt 73,8 km², de bevolkingsdichtheid is 99 inwoners per km².
Campli telt ongeveer 2695 huishoudens. Het aantal inwoners daalde in de periode 1991-2001 met 1,2% volgens cijfers uit de tienjaarlijkse volkstellingen van ISTAT.
Campli grenst aan de volgende gemeenten: Bellante, Civitella del Tronto, Sant'Omero, Teramo, Torricella Sicura, Valle Castellana.

De Kroaten (Kroatisch: "Hrvati") zijn een Zuid-Slavisch volk. Zij leven met name in Kroatië, Bosnië en Herzegovina en aangrenzende landen. Emigranten zijn ook aanwezig in West-Europa, Zuid- en Noord-Amerika, Australië, Nieuw-Zeeland en Zuid-Afrika. De meeste Kroaten zijn katholiek en spreken Kroatisch. 
Kroatië is een Kroatische natie, in Bosnië en Herzegovina zijn de Kroaten in de grondwet vastgelegd als een van de drie bevolkingsgroepen. 

Campo di Giove is een gemeente in de Italiaanse provincie L'Aquila (regio Abruzzen) en telt 916 inwoners (31-12-2004). De oppervlakte bedraagt 30,4 km², de bevolkingsdichtheid is 30 inwoners per km². De gemeente ligt in het Nationaal Park Majella.
Campo di Giove telt ongeveer 382 huishoudens. Het aantal inwoners daalde in de periode 1991-2001 met 2,1% volgens cijfers uit de tienjaarlijkse volkstellingen van ISTAT.
De gemeente ligt op ongeveer 1071 m boven zeeniveau.
Campo di Giove grenst aan de volgende gemeenten: Cansano, Pacentro, Palena (CH).

Campotosto is een gemeente in de Italiaanse provincie L'Aquila (regio Abruzzen) en telt 742 inwoners (31-12-2004). De oppervlakte bedraagt 51,7 km², de bevolkingsdichtheid is 13 inwoners per km².
Campotosto telt ongeveer 479 huishoudens. Het aantal inwoners daalde in de periode 1991-2001 met 21,0% volgens cijfers uit de tienjaarlijkse volkstellingen van ISTAT.
Campotosto grenst aan de volgende gemeenten: Amatrice (RI), Capitignano, Crognaleto (TE), L'Aquila, Montereale.

Canistro is een gemeente in de Italiaanse provincie L'Aquila (regio Abruzzen) en telt 1044 inwoners (31-12-2004). De oppervlakte bedraagt 15,8 km², de bevolkingsdichtheid is 70 inwoners per km².
Canistro telt ongeveer 395 huishoudens. Het aantal inwoners steeg in de periode 1991-2001 met 2,4% volgens cijfers uit de tienjaarlijkse volkstellingen van ISTAT.
Canistro grenst aan de volgende gemeenten: Capistrello, Civitella Roveto, Filettino (FR), Luco dei Marsi.

Canosa Sannita is een gemeente in de Italiaanse provincie Chieti (regio Abruzzen) en telt 1507 inwoners (31-12-2004). De oppervlakte bedraagt 14,1 km², de bevolkingsdichtheid is 108 inwoners per km².
De volgende frazioni maken deel uit van de gemeente: Moggio, Orni.
Canosa Sannita telt ongeveer 562 huishoudens. Het aantal inwoners daalde in de periode 1991-2001 met 4,8% volgens cijfers uit de tienjaarlijkse volkstellingen van ISTAT.
De gemeente ligt op ongeveer 231 m boven zeeniveau. De geografische coördinaten zijn 42° 18' NB 14° 18' OL.
Canosa Sannita grenst aan de volgende gemeenten: Ari, Arielli, Crecchio, Giuliano Teatino, Orsogna, Tollo.

Cansano is een gemeente in de Italiaanse provincie L'Aquila (regio Abruzzen) en telt 272 inwoners (31-12-2004). De oppervlakte bedraagt 40,3 km², de bevolkingsdichtheid is 7 inwoners per km². Ongeveer de helft van het grondgebied ligt in het Nationaal Park Majella.
Cansano telt ongeveer 122 huishoudens. Het aantal inwoners daalde in de periode 1991-2001 met 24,4% volgens cijfers uit de tienjaarlijkse volkstellingen van ISTAT.
Cansano grenst aan de volgende gemeenten: Campo di Giove, Pacentro, Palena (CH), Pescocostanzo, Pettorano sul Gizio, Sulmona.

Zagreb is de hoofdstad van Kroatië. De stad ligt in het noorden van het land, dicht bij de grens met Slovenië, en telde in 2005 879.145 inwoners. Zagreb ligt aan de Sava en aan de voet van het gebergte Medvednica aan de rand van de Pannonische vlakte. Bestuurlijk vormt Zagreb een afzonderlijk comitaat met circa 1.100.000 inwoners en het is tevens het bestuurscentum van het comitaat dat de omgeving omvat ("Zagrebačka županija"). Groot-Zagreb huisvest ongeveer een op de vijf inwoners van Kroatië.
Zagreb heeft diverse musea, waaronder het archeologisch museum, het Kroatische museum van natuurwetenschappen en het museum voor moderne kunsten. 

Canzano is een gemeente in de Italiaanse provincie Teramo (regio Abruzzen) en telt 1863 inwoners (31-12-2004). De oppervlakte bedraagt 16,9 km², de bevolkingsdichtheid is 113 inwoners per km².
Canzano telt ongeveer 660 huishoudens. Het aantal inwoners steeg in de periode 1991-2001 met 0,4% volgens cijfers uit de tienjaarlijkse volkstellingen van ISTAT.
Canzano grenst aan de volgende gemeenten: Castellalto, Cermignano en Teramo.

Saint-Étienne "(Arpitaans: Sant-Etiève)" is de hoofdstad van het Franse departement Loire. De stad ligt nabij de Loire, 500 km ten zuiden van Parijs en had in 2005 ongeveer 175.700 inwoners. Met alle voorsteden erbij had de stad in 1999 321.703 inwoners.
Het grootste deel van de stad behoort tot het stroomgebied van de Loire. De stad zelf wordt doorkruist door de Furan, een zijrivier van de Loire. Het grondgebied van Saint-Étienne is trouwens verdeeld over twee stroomgebieden en een van de Europese hoofdwaterscheidingen loopt door de stad. De Furan vloeit even voorbij de stad in de Loire. Maar de heuvelachtige stad met meerdere valleien wordt ook doorstroomd door de Janon, een zijriviertje van de Gier die op zijn beurt uitmondt in de Rhône. Het zadelpunt (laagste punt van de waterscheiding tussen beide bekkens) ligt bij het eindpunt van de A72, ten oosten van het stadscentrum. De spoorlijn tussen Saint-Étienne en Lyon gaat hier in een tunnel onder dit zadel.
De stad gaf zijn naam aan de gesteentelaag Stephanien, een stratigrafisch etage in het Carboon. Na Madrid en Sofia is Saint-Étienne met hoogteligging tussen 422 en 1.117 meter een van de grootste Europese steden op grotere hoogte.
De inwoners van Saint-Étienne worden in het Frans vaak "stéphanois" genoemd. 
Historisch heeft de stad een grote groei gekend na de industriële revolutie door de vondst van een groot steenkoolbekken in de regio. De stad met een sterk industrieel verleden, waar ook meerdere legerregimenten gelegerd waren, onderging op het eind van de 20e eeuw een intensief traject van stadskernvernieuwing met de nadruk op de designindustrie, een herbronning die erkend werd toen de UNESCO de stad in 2010 toevoegde aan het UNESCO netwerk van creatieve steden.
Saint-Étienne heeft een eigen voetbalteam in de hoogste divisie (Ligue 1) van Frankrijk, "AS Saint-Étienne".
Onderstaande figuur toont het verloop van het inwonertal (bron: INSEE-tellingen).
Het stadsvervoerbedrijf STAS exploiteert drie tramlijnen, twee trolleybuslijnen en meerdere buslijnen. De tramlijn is sinds zijn ingebruikname in 1881 ononderbroken in dienst geweest in de stad en vervoert dagelijks meer dan 70.000 reizigers.
In de gemeente liggen de spoorwegstations Saint-Étienne-Bellevue, Saint-Étienne-Carnot, Saint-Étienne-Châteaucreux, Saint-Étienne-La Terrasse en Saint-Étienne-Le Clapier.
De stad op een dikke zestig km ten zuidwesten van Lyon wordt ontsloten door de drukke N88 en de aansluitende A47, maar ligt ook aan de A72 die de verbinding maakt met de A89, een belangrijke Franse oost-westverbinding.
AS Saint-Étienne is de professionele voetbal club van Saint-Étienne en speelt in het Stade Geoffroy-Guichard. AS Saint-Étienne in Ligue 1 en werd meermaals kampioen van Frankrijk.
Saint-Étienne was speelstad bij het WK rugby van 2007, WK voetbal van 1998 en EK voetbal van 1984 en 2016. Alle wedstrijden werden gespeeld in het Stade Geoffroy-Guichard.

Capestrano is een gemeente in de Italiaanse provincie L'Aquila (regio Abruzzen) en telt 977 inwoners (31-12-2004). De oppervlakte bedraagt 43,0 km², de bevolkingsdichtheid is 22 inwoners per km².
Capestrano telt ongeveer 480 huishoudens. Het aantal inwoners daalde in de periode 1991-2001 met 15,9% volgens cijfers uit de tienjaarlijkse volkstellingen van ISTAT.
Capestrano grenst aan de volgende gemeenten: Brittoli (PE), Bussi sul Tirino (PE), Carapelle Calvisio, Castelvecchio Calvisio, Collepietro, Corvara (PE), Navelli, Ofena, Pescosansonesco (PE), Villa Santa Lucia degli Abruzzi.

Vredewold is een streek in Groningen. Het behoort tot het Westerkwartier, maar was voor een lange tijd een onafhankelijk Ommeland. De grens van het historische Vredewold komt grotendeels overeen met de grenzen van de huidige gemeentes Leek en Marum. Vredewold wordt ten noorden begrensd door de streek Langewold, ten zuidwesten door de provincie Friesland en ten zuidoosten door de provincie Drenthe.
In de Middeleeuwen hoorde Vredewold, net als het aangrenzende Langewold en Achtkarspelen en het noordelijk deel van de huidige provincie Groningen, tot het bisdom Münster. In 1559 ging Vredewold deel uitmaken van het nieuw opgerichte bisdom Groningen. In 1385 worden de kerken van Niebert, Nuis, Marum, Noordwijk en Lucaswolde voor het eerst genoemd.<br>
In de uiterste noordwesthoek van Vredewold lag het klooster Trimunt waarnaar het gelijknamige gehucht is genoemd.
De belangrijkste adel van Vredewold waren de families die in de borg Nienoord woonden. Dit waren onder andere de families "Van Ewsum" en "Van Panhuys". De Van Ewsums wisten in de zestiende eeuw het grietmanschap van heel Vredewold erfelijk in handen te krijgen.

Capistrello is een gemeente in de Italiaanse provincie L'Aquila (regio Abruzzen) en telt 5490 inwoners (31-12-2004). De oppervlakte bedraagt 60,9 km², de bevolkingsdichtheid is 89 inwoners per km².
Capistrello telt ongeveer 2088 huishoudens. Het aantal inwoners daalde in de periode 1991-2001 met 3,0% volgens cijfers uit de tienjaarlijkse volkstellingen van ISTAT.
Capistrello grenst aan de volgende gemeenten: Avezzano, Canistro, Castellafiume, Filettino (FR), Luco dei Marsi, Scurcola Marsicana, Tagliacozzo.

Capitignano is een gemeente in de Italiaanse provincie L'Aquila (regio Abruzzen) en telt 680 inwoners (31-12-2004). De oppervlakte bedraagt 30,6 km², de bevolkingsdichtheid is 23 inwoners per km².
Capitignano telt ongeveer 331 huishoudens. Het aantal inwoners daalde in de periode 1991-2001 met 7,1% volgens cijfers uit de tienjaarlijkse volkstellingen van ISTAT.
Capitignano grenst aan de volgende gemeenten: Campotosto, L'Aquila, Montereale, Pizzoli.

Alexandra Braun Waldeck (Caracas, 19 mei 1983) is een model afkomstig uit Venezuela.
Tijdens de Miss Venezuela 2005 verkiezing behaalde Braun de 4e plaats en werd later door "Sambil Model Caracas" verkozen om Venezuela te vertegenwoordigen tijdens de Miss Earth 2005 verkiezing en won.
Braun is de eerste Venezolaanse Miss Earth en met haar overwinning is Venezuela het tweede land na Brazilië die alle vier de grote Miss verkiezingen een keer gewonnen heeft (Miss Universe, Miss World, Miss Earth en Miss International).

Caporciano is een gemeente in de Italiaanse provincie L'Aquila (regio Abruzzen) en telt 261 inwoners (31-12-2004). De oppervlakte bedraagt 18,3 km², de bevolkingsdichtheid is 15 inwoners per km².
Caporciano telt ongeveer 148 huishoudens. Het aantal inwoners daalde in de periode 1991-2001 met 18,2% volgens cijfers uit de tienjaarlijkse volkstellingen van ISTAT.
Caporciano grenst aan de volgende gemeenten: Acciano, Carapelle Calvisio, Fagnano Alto, Fontecchio, Navelli, Prata d'Ansidonia, San Pio delle Camere, Tione degli Abruzzi.

Cappelle sul Tavo is een gemeente in de Italiaanse provincie Pescara (regio Abruzzen) en telt 3790 inwoners (31-12-2004). De oppervlakte bedraagt 5,5 km², de bevolkingsdichtheid is 738 inwoners per km².
Cappelle sul Tavo telt ongeveer 1278 huishoudens. Het aantal inwoners steeg in de periode 1991-2001 met 24,4% volgens cijfers uit de tienjaarlijkse volkstellingen van ISTAT.
De gemeente ligt op ongeveer 122 m boven zeeniveau. Cappelle sul Tavo grenst aan de volgende gemeenten: Città Sant'Angelo, Collecorvino, Montesilvano, Moscufo, Spoltore.

Caramanico Terme is een gemeente in de Italiaanse provincie Pescara (regio Abruzzen) en telt 2089 inwoners (31-12-2004). De oppervlakte bedraagt 84,4 km², de bevolkingsdichtheid is 25 inwoners per km². De gemeente ligt in het Nationaal Park Majella.
De volgende frazioni maken deel uit van de gemeente: San Tommaso, San Vittorino, Scagnano, San Nicolao, Sant'Elia, De Contra.
Caramanico Terme telt ongeveer 882 huishoudens. Het aantal inwoners daalde in de periode 1991-2001 met 4,2% volgens cijfers uit de tienjaarlijkse volkstellingen van ISTAT.
Caramanico Terme grenst aan de volgende gemeenten: Abbateggio, Bolognano, Fara San Martino (CH), Pennapiedimonte (CH), Pratola Peligna (AQ), Roccamorice, Salle, San Valentino in Abruzzo Citeriore, Sant'Eufemia a Maiella, Sulmona (AQ).

Frank van Eijs (Stein, 2 november 1971) is een Nederlands oud-voetballer. Hij speelde als verdediger.
Van Eijs heeft in zeven verschillende landen voetbal gespeeld. De laatste club waarvoor hij uitkwam, was in Nieuw-Zeeland waar hij van 2005 tot oktober 2006 speelde als centrale verdediger voor de New Zealand Knights in de Australische voetbalcompetitie.
Van Eijs begon met voetballen bij de amateurs van VV IVS in Berg aan de Maas. Daarna werd hij opgemerkt door Fortuna Sittard waar hij zijn eerste contract tekende.
In 1999 diende er zich weer een mogelijkheid aan tot een buitenlandse profclub. Na gratis zijn oversteek en stage betaald te hebben, gaf Dundee FC Van Eijs een profcontract voor twee seizoenen. In zijn eerste jaar speelde hij regelmatig. Met de komst van de Italiaanse "player-manager" Ivano Bonetti werd een heel elftal buitenlandse spelers binnengehaald, onder wie Marco de Marchi, Claudio Caniggia en Fabrizio Ravanelli en verdween Van Eijs in de anonimiteit. 
Na het aflopen van zijn contract in de Scottish Premier League speelde Van Eijs vervolgens voor Rot-Weiss Essen in Duitsland, TOP Oss weer in Nederland, het Chinese Qingdao Etsong FC (2003), wederom in Duitsland voor SV Meppen en kortstondig voor de amateurs van Borussia Freialdenhoven (2004/05) en het Vietnamese LG-ACB Hanoi (2005) voordat hij naar Oceanië vertrok. In oktober 2006 besloot hij New Zealand Knights te verlaten. Hij kreeg nog amper speeltijd, onder meer door blessures. Kort daarna in 2007 werd New Zealand Knights opgeheven wegens financiële problemen. Hij speelde hierna nog voor de amateurs van FC Vinkenslag.
Van Eijs heeft niet zijn gehele carrière in de verdediging gestaan. Hij begon als spits maar zakte gedurende zijn carrière van middenvelder terug naar verdediger af.
Tussen zijn periode bij SV Meppen en Borussia Freialdenhoven heeft Van Eijs ook nog bijna India aangedaan. Hij speelde op proef bij Mohun Bagan AC maar kon niet tot een contract komen.

Carapelle Calvisio is een gemeente in de Italiaanse provincie L'Aquila (regio Abruzzen) en telt 98 inwoners (31-12-2004). De oppervlakte bedraagt 14,4 km², de bevolkingsdichtheid is 7 inwoners per km².
Carapelle Calvisio telt ongeveer 44 huishoudens. Het aantal inwoners daalde in de periode 1991-2001 met 24,0% volgens cijfers uit de tienjaarlijkse volkstellingen van ISTAT.
Carapelle Calvisio grenst aan de volgende gemeenten: Calascio, Capestrano, Caporciano, Castelvecchio Calvisio, Isola del Gran Sasso d'Italia (TE), Navelli, San Pio delle Camere, Santo Stefano di Sessanio.

Carpineto Sinello is een gemeente in de Italiaanse provincie Chieti (regio Abruzzen) en telt 738 inwoners (31-12-2004). De oppervlakte bedraagt 29,5 km², de bevolkingsdichtheid is 26 inwoners per km².
Carpineto Sinello telt ongeveer 333 huishoudens. Het aantal inwoners daalde in de periode 1991-2001 met 8,8% volgens cijfers uit de tienjaarlijkse volkstellingen van ISTAT.
De gemeente ligt op ongeveer 381 m boven zeeniveau. Carpineto Sinello grenst aan de volgende gemeenten: Atessa, Carunchio, Casalanguida, Gissi, Guilmi, Liscia, Roccaspinalveti, San Buono.

Carpineto della Nora is een gemeente in de Italiaanse provincie Pescara (regio Abruzzen) en telt 728 inwoners (31-12-2004). De oppervlakte bedraagt 23,3 km², de bevolkingsdichtheid is 32 inwoners per km².
Carpineto della Nora telt ongeveer 278 huishoudens. Het aantal inwoners daalde in de periode 1991-2001 met 3,3% volgens cijfers uit de tienjaarlijkse volkstellingen van ISTAT.
Carpineto della Nora grenst aan de volgende gemeenten: Brittoli, Civitella Casanova, Ofena (AQ), Vicoli, Villa Celiera, Villa Santa Lucia degli Abruzzi (AQ).

Carsoli is een gemeente in de Italiaanse provincie L'Aquila (regio Abruzzen) en telt 5235 inwoners (31-12-2004). De oppervlakte bedraagt 95,2 km², de bevolkingsdichtheid is 54 inwoners per km².
De volgende frazioni maken deel uit van de gemeente: Tufo, Pietrasecca, Poggio Cinolfo, Villaromana, Montesabinese, Colli di Montebove.
Carsoli telt ongeveer 2262 huishoudens. Het aantal inwoners steeg in de periode 1991-2001 met 0,4% volgens cijfers uit de tienjaarlijkse volkstellingen van ISTAT.
De gemeente ligt op ongeveer 616 m boven zeeniveau. Carsoli grenst aan de volgende gemeenten: Collalto Sabino (RI), Nespolo (RI), Oricola, Pereto, Pescorocchiano (RI), Sante Marie, Tagliacozzo, Turania (RI), Vivaro Romano (RM).

Carunchio is een gemeente in de Italiaanse provincie Chieti (regio Abruzzen) en telt 749 inwoners (31-12-2004). De oppervlakte bedraagt 32,4 km², de bevolkingsdichtheid is 24 inwoners per km².
Carunchio telt ongeveer 319 huishoudens. Het aantal inwoners daalde in de periode 1991-2001 met 10,8% volgens cijfers uit de tienjaarlijkse volkstellingen van ISTAT.
Carunchio grenst aan de volgende gemeenten: Carpineto Sinello, Castiglione Messer Marino, Celenza sul Trigno, Fraine, Liscia, Palmoli, Roccaspinalveti, Torrebruna.

Casacanditella is een gemeente in de Italiaanse provincie Chieti (regio Abruzzen) en telt 1431 inwoners (31-12-2004). De oppervlakte bedraagt 12,4 km², de bevolkingsdichtheid is 111 inwoners per km².
Casacanditella telt ongeveer 555 huishoudens. Het aantal inwoners daalde in de periode 1991-2001 met 1,3% volgens cijfers uit de tienjaarlijkse volkstellingen van ISTAT.
Casacanditella grenst aan de volgende gemeenten: Bucchianico, Fara Filiorum Petri, Filetto, San Martino sulla Marrucina, Vacri.

Casalanguida is een gemeente in de Italiaanse provincie Chieti (regio Abruzzen) en telt 1087 inwoners (31-12-2004). De oppervlakte bedraagt 13,6 km², de bevolkingsdichtheid is 84 inwoners per km².
Casalanguida telt ongeveer 430 huishoudens. Het aantal inwoners daalde in de periode 1991-2001 met 8,4% volgens cijfers uit de tienjaarlijkse volkstellingen van ISTAT.
De gemeente ligt op ongeveer 470 m boven zeeniveau. Casalanguida grenst aan de volgende gemeenten: Atessa, Carpineto Sinello, Gissi.


Casalbordino is een gemeente in de Italiaanse provincie Chieti (regio Abruzzen) en telt 6461 inwoners (31-12-2004). De oppervlakte bedraagt 45,9 km², de bevolkingsdichtheid is 143 inwoners per km².
De volgende frazioni maken deel uit van de gemeente: Casalbordino Lido, Leoni, Miracoli.
Casalbordino telt ongeveer 2470 huishoudens. Het aantal inwoners steeg in de periode 1991-2001 met ..% volgens cijfers uit de tienjaarlijkse volkstellingen van ISTAT.
De gemeente ligt op ongeveer 230 m boven zeeniveau. Casalbordino grenst aan de volgende gemeenten: Atessa, Paglieta, Pollutri, Torino di Sangro, Vasto, Villalfonsina.

Casalincontrada is een gemeente in de Italiaanse provincie Chieti (regio Abruzzen) en telt 2990 inwoners (31-12-2004). De oppervlakte bedraagt 15,9 km², de bevolkingsdichtheid is 196 inwoners per km².
Casalincontrada telt ongeveer 1122 huishoudens. Het aantal inwoners steeg in de periode 1991-2001 met 7,9% volgens cijfers uit de tienjaarlijkse volkstellingen van ISTAT.
Casalincontrada grenst aan de volgende gemeenten: Bucchianico, Chieti, Manoppello (PE), Roccamontepiano, Serramonacesca (PE).

Het witliphert ("Cervus albirostris") is een groot hert uit de familie van de Cervidae (herten).
De lichaamslengte is 190 - 200 cm, de schouderhoogte is 120 - 130 cm en het lichaamsgewicht is 130 - 140 kg. De vacht is bruin met een crèmekleurige buik.
Ze leven vooral op heuvels en bergen met bossen en hoge open grasvelden, voornamelijk in Tibet en China. 
De draagtijd is ongeveer 230 dagen en er wordt maar 1 jong geboren.

Castel Castagna is een gemeente in de Italiaanse provincie Teramo (regio Abruzzen) en telt 552 inwoners (31-12-2004). De oppervlakte bedraagt 17,7 km², de bevolkingsdichtheid is 32 inwoners per km².
Castel Castagna telt ongeveer 184 huishoudens. Het aantal inwoners daalde in de periode 1991-2001 met 11,5% volgens cijfers uit de tienjaarlijkse volkstellingen van ISTAT.
Castel Castagna grenst aan de volgende gemeenten: Basciano, Bisenti, Castelli, Cermignano, Colledara, Isola del Gran Sasso d'Italia, Penna Sant'Andrea.

Castel Frentano is een gemeente in de Italiaanse provincie Chieti (regio Abruzzen) en telt 3977 inwoners (31-12-2004). De oppervlakte bedraagt 21,9 km², de bevolkingsdichtheid is 186 inwoners per km².
Castel Frentano telt ongeveer 1512 huishoudens. Het aantal inwoners daalde in de periode 1991-2001 met 0,1% volgens cijfers uit de tienjaarlijkse volkstellingen van ISTAT.
Castel Frentano grenst aan de volgende gemeenten: Guardiagrele, Lanciano, Orsogna, Sant'Eusanio del Sangro.

Casoli is een gemeente in de Italiaanse provincie Chieti (regio
Abruzzen) en telt 5901 inwoners (31-12-2004). De oppervlakte bedraagt 66,6 km², de bevolkingsdichtheid is 90
inwoners per km².
De volgende frazioni maken deel uit van de gemeente: Ascigno, Capoposta, Cappacorti, Caprafico, Cavassutti, Cinonni, Cipollaro, Collebarone, Collelungo, Collemarco, Colle della Torre, Coste Martini, Fiorentini, Grottarimposta, Guarenna Nuova, Guarenna Vecchia, Laroma, Laroscia, Mandramancina, Merosci, Minco di Lici, Monti, Piana delle vacche, Pianibbie, Piano Carlino, Piano del Mulino, Piano la Fara, Piano Laroma, Piano Morelli, Piano delle Vigne, Quarto da Capo, Ripitella, Selva Piana, Serra, Taloni, Torretta, Valle Curato, Verratti, Vicenne, Vizzarri.
Casoli telt ongeveer 2332 huishoudens. Het aantal inwoners daalde in de periode 1991-2001 met 2,4% volgens
cijfers uit de tienjaarlijkse volkstellingen van ISTAT.
Casoli grenst aan de volgende gemeenten: Altino, Civitella Messer Raimondo, Gessopalena,
Guardiagrele, Palombaro, Roccascalegna, Sant'Eusanio del Sangro.

Castel di Ieri is een gemeente in de Italiaanse provincie L'Aquila (regio Abruzzen) en telt 367 inwoners (31-12-2004). De oppervlakte bedraagt 18,8 km², de bevolkingsdichtheid is 23 inwoners per km².
Castel di Ieri telt ongeveer 161 huishoudens. Het aantal inwoners daalde in de periode 1991-2001 met 7,3% volgens cijfers uit de tienjaarlijkse volkstellingen van ISTAT.
Castel di Ieri grenst aan de volgende gemeenten: Castelvecchio Subequo, Cocullo, Goriano Sicoli, Raiano.

Winfred Adah Omwakwe is de eerste Keniaanse die een internationale schoonheidstitel behaalde.
Ze werd verkozen tot Miss Earth 2002 op 7 augustus 2003 nadat Džejla Glavović uit Bosnië ontslagen werd als Miss Earth wegens het niet naleven van de regels van de Miss Earth organisatie.
Omwakwe, bekend als "Winnie", behaalde een diploma in Health Care Management in Kenia en haalde een certificaat in fysiotherapie. Zij is afkomstig uit de hoofdstad Nairobi.

Castel di Sangro is een gemeente in de Italiaanse provincie L'Aquila (regio Abruzzen) en telt 5830 inwoners (31-07-2005). De oppervlakte bedraagt 84,1 km², de bevolkingsdichtheid is 70,13 inwoners per km².
De volgende frazioni maken deel uit van de gemeente: Roccacinquemiglia.
Castel di Sangro telt ongeveer 2181 huishoudens. Het aantal inwoners steeg in de periode 1991-2001 met 2,8% volgens cijfers uit de tienjaarlijkse volkstellingen van ISTAT.
De gemeente ligt op ongeveer 805 m boven zeeniveau. Castel di Sangro grenst aan de volgende gemeenten: Montenero Val Cocchiara (IS), Rionero Sannitico (IS), Rivisondoli, Roccaraso, San Pietro Avellana (IS), Scontrone, Vastogirardi (IS).
De plaatselijke voetbalclub luistert naar de naam Castel di Sangro Calcio.

Castelguidone is een gemeente in de Italiaanse provincie Chieti (regio Abruzzen) en telt 469 inwoners (31-12-2004). De oppervlakte bedraagt 14,9 km², de bevolkingsdichtheid is 34 inwoners per km².
Castelguidone telt ongeveer 207 huishoudens. Het aantal inwoners daalde in de periode 1991-2001 met 12,5% volgens cijfers uit de tienjaarlijkse volkstellingen van ISTAT.
Castelguidone grenst aan de volgende gemeenten: Castiglione Messer Marino, Roccavivara (CB), San Giovanni Lipioni, Schiavi di Abruzzo, Torrebruna, Trivento (CB).

Castellafiume is een gemeente in de Italiaanse provincie L'Aquila (regio Abruzzen) en telt 1075 inwoners (31-12-2004). De oppervlakte bedraagt 24,6 km², de bevolkingsdichtheid is 44 inwoners per km².
Castellafiume telt ongeveer 389 huishoudens. Het aantal inwoners steeg in de periode 1991-2001 met 6,3% volgens cijfers uit de tienjaarlijkse volkstellingen van ISTAT.
Castellafiume grenst aan de volgende gemeenten: Capistrello, Cappadocia, Filettino (FR), Tagliacozzo.

</div><div style=“clear: both;”> 

Castellalto is een gemeente in de Italiaanse provincie Teramo (regio Abruzzen) en telt 6973 inwoners (31-12-2004). De oppervlakte bedraagt 33,8 km², de bevolkingsdichtheid is 199 inwoners per km².
Castellalto telt ongeveer 2521 huishoudens. Het aantal inwoners steeg in de periode 1991-2001 met 13,1% volgens cijfers uit de tienjaarlijkse volkstellingen van ISTAT.
Castellalto grenst aan de volgende gemeenten: Bellante, Canzano, Cellino Attanasio, Cermignano, Mosciano Sant'Angelo, Notaresco, Teramo.

Wontergem is een dorp in de Belgische provincie Oost-Vlaanderen en een deelgemeente van de stad Deinze sinds 1977. Wontergem ligt ten westen van Deinze zelf, tegen de grens met West-Vlaanderen, bij de Oude Mandel.
De bevolking bestaat grotendeels uit landbouwers en forensen. Guido Gezelle heeft er een gedicht over geschreven. Het licht glooiende landschap rond het dorp, behorend tot Zandig Vlaanderen, is enigszins gaaf gebleven.
Wontergem had een eigen gemeentebestuur en burgemeester tot de fusie van 1977. Burgemeesters waren:

Castelli is een gemeente in de Italiaanse provincie Teramo (regio Abruzzen) en telt 1314 inwoners (31-12-2004). De oppervlakte bedraagt 49,7 km², de bevolkingsdichtheid is 28 inwoners per km².
De volgende frazioni maken deel uit van de gemeente: Colledoro, Befaro, Villa rossi.
Castelli telt ongeveer 560 huishoudens. Het aantal inwoners daalde in de periode 1991-2001 met 13,1% volgens cijfers uit de tienjaarlijkse volkstellingen van ISTAT.
De gemeente ligt op ongeveer 497 m boven zeeniveau. Castelli grenst aan de volgende gemeenten: Arsita, Bisenti, Calascio (AQ), Castel Castagna, Castel del Monte (AQ), Castelvecchio Calvisio (AQ), Isola del Gran Sasso d'Italia.

Castelvecchio Calvisio is een gemeente in de Italiaanse provincie L'Aquila (regio Abruzzen) en telt 195 inwoners (31-12-2004). De oppervlakte bedraagt 15,1 km², de bevolkingsdichtheid is 13 inwoners per km².
Castelvecchio Calvisio telt ongeveer 107 huishoudens. Het aantal inwoners daalde in de periode 1991-2001 met 19,5% volgens cijfers uit de tienjaarlijkse volkstellingen van ISTAT.
Castelvecchio Calvisio grenst aan de volgende gemeenten: Barisciano, Calascio, Capestrano, Carapelle Calvisio, Castelli (TE), Isola del Gran Sasso d'Italia (TE), Navelli, Ofena, San Pio delle Camere, Santo Stefano di Sessanio.

Castel del Monte is een gemeente in de Italiaanse provincie L'Aquila (regio Abruzzen) en telt 511 inwoners (31-12-2004). De oppervlakte bedraagt 57,9 km², de bevolkingsdichtheid is 9 inwoners per km². In deze gemeente zijn opnames gemaakt voor de film The American
Castel del Monte telt ongeveer 280 huishoudens. Het aantal inwoners daalde in de periode 1991-2001 met 25,5%, volgens cijfers uit de tienjaarlijkse volkstellingen van ISTAT.
De gemeente ligt op ongeveer 1345 m boven zeeniveau. Castel del Monte grenst aan de volgende gemeenten: Arsita (TE), Calascio, Castelli (TE), Farindola (PE), Ofena, Villa Celiera (PE), Villa Santa Lucia degli Abruzzi.

Castelvecchio Subequo is een gemeente in de Italiaanse provincie L'Aquila (regio Abruzzen) en telt 1187 inwoners (31-12-2004). De oppervlakte bedraagt 19,2 km², de bevolkingsdichtheid is 65 inwoners per km².
Castelvecchio Subequo telt ongeveer 506 huishoudens. Het aantal inwoners daalde in de periode 1991-2001 met 14,3% volgens cijfers uit de tienjaarlijkse volkstellingen van ISTAT.
Castelvecchio Subequo grenst aan de volgende gemeenten: Castel di Ieri, Celano, Cocullo, Gagliano Aterno, Molina Aterno, Ortona dei Marsi, Pescina, Raiano, Secinaro.

Castiglione Messer Marino is een gemeente in de Italiaanse provincie Chieti (regio Abruzzen) en telt 2127 inwoners (31-12-2004). De oppervlakte bedraagt 47,7 km², de bevolkingsdichtheid is 47 inwoners per km².
De volgende frazioni maken deel uit van de gemeente: Colle Trimarino, Padula, Sant'Egidio en Valle San Salvatore.
Castiglione Messer Marino telt ongeveer 788 huishoudens. Het aantal inwoners daalde in de periode 1991-2001 met 14,4% volgens cijfers uit de tienjaarlijkse volkstellingen van ISTAT.
Castiglione Messer Marino grenst aan de volgende gemeenten: Agnone (IS), Belmonte del Sannio (IS), Carunchio, Castelguidone, Fraine, Montazzoli, Monteferrante, Roccaspinalveti, Roio del Sangro, Rosello, Schiavi di Abruzzo en Torrebruna.

Castiglione Messer Raimondo is een gemeente in de Italiaanse provincie Teramo (regio Abruzzen) en telt 2486 inwoners (31-12-2004). De oppervlakte bedraagt 30,8 km², de bevolkingsdichtheid is 86 inwoners per km².
De volgende frazioni maken deel uit van de gemeente: Appignano, Borea Santa Maria, Bozzano, Cesi, Piane, San Giorgio, Vorghe.
Castiglione Messer Raimondo telt ongeveer 799 huishoudens. Het aantal inwoners daalde in de periode 1991-2001 met 0,8% volgens cijfers uit de tienjaarlijkse volkstellingen van ISTAT.
Castiglione Messer Raimondo grenst aan de volgende gemeenten: Bisenti, Castilenti, Cellino Attanasio, Montefino, Penne (PE).

Castiglione a Casauria is een gemeente in de Italiaanse provincie Pescara (regio Abruzzen) en telt 910 inwoners (31-12-2004). De oppervlakte bedraagt 16,6 km², de bevolkingsdichtheid is 57 inwoners per km².
De volgende frazioni maken deel uit van de gemeente: Cervarano, Madonna della Croce, Tocco Castiglione Scalo.
Castiglione a Casauria telt ongeveer 354 huishoudens. Het aantal inwoners daalde in de periode 1991-2001 met 1,1% volgens cijfers uit de tienjaarlijkse volkstellingen van ISTAT.
Castiglione a Casauria grenst aan de volgende gemeenten: Bolognano, Bussi sul Tirino, Pescosansonesco, Pietranico, Tocco da Casauria, Torre de' Passeri.

Castilenti is een gemeente in de Italiaanse provincie Teramo (regio Abruzzen) en telt 1607 inwoners (31-12-2004). De oppervlakte bedraagt 23,5 km², de bevolkingsdichtheid is 71 inwoners per km².
Castilenti telt ongeveer 497 huishoudens. Het aantal inwoners daalde in de periode 1991-2001 met 0,7% volgens cijfers uit de tienjaarlijkse volkstellingen van ISTAT.
Castilenti grenst aan de volgende gemeenten: Atri, Castiglione Messer Raimondo, Elice (PE), Montefino, Penne (PE).

Catignano is een gemeente in de Italiaanse provincie Pescara (regio Abruzzen) en telt 1488 inwoners (31-12-2004). De oppervlakte bedraagt 17,0 km², de bevolkingsdichtheid is 91 inwoners per km².
Catignano telt ongeveer 559 huishoudens. Het aantal inwoners daalde in de periode 1991-2001 met 3,4% volgens cijfers uit de tienjaarlijkse volkstellingen van ISTAT.
Catignano grenst aan de volgende gemeenten: Civitaquana, Cugnoli, Loreto Aprutino, Nocciano, Pianella.

Celenza sul Trigno is een gemeente in de Italiaanse provincie Chieti (regio Abruzzen) en telt 1053 inwoners (31-12-2004). De oppervlakte bedraagt 22,6 km², de bevolkingsdichtheid is 50 inwoners per km².
Celenza sul Trigno telt ongeveer 459 huishoudens. Het aantal inwoners daalde in de periode 1991-2001 met 11,9% volgens cijfers uit de tienjaarlijkse volkstellingen van ISTAT.
Celenza sul Trigno grenst aan de volgende gemeenten: Carunchio, Montefalcone nel Sannio (CB), Montemitro (CB), Palmoli, Roccavivara (CB), San Giovanni Lipioni, Torrebruna, Tufillo.


Cellino Attanasio is een gemeente in de Italiaanse provincie Teramo (regio Abruzzen) en telt 2719 inwoners (31-12-2004). De oppervlakte bedraagt 44,0 km², de bevolkingsdichtheid is 64 inwoners per km².
Cellino Attanasio telt ongeveer 980 huishoudens. Het aantal inwoners daalde in de periode 1991-2001 met 5,8% volgens cijfers uit de tienjaarlijkse volkstellingen van ISTAT.
Cellino Attanasio grenst aan de volgende gemeenten: Atri, Bisenti, Castellalto, Castiglione Messer Raimondo, Cermignano, Montefino, Notaresco.

Cepagatti is een gemeente in de Italiaanse provincie Pescara (regio Abruzzen) en telt 9610 inwoners (31-12-2004). De oppervlakte bedraagt 30,3 km², de bevolkingsdichtheid is 303 inwoners per km².
De volgende frazioni maken deel uit van de gemeente: villareia.
Cepagatti telt ongeveer 3275 huishoudens. Het aantal inwoners steeg in de periode 1991-2001 met 15,6% volgens cijfers uit de tienjaarlijkse volkstellingen van ISTAT.
Cepagatti grenst aan de volgende gemeenten: Chieti (CH), Pianella, Rosciano, San Giovanni Teatino (CH), Spoltore.

Cerchio (Italiaans voor cirkel) is een gemeente in de Italiaanse provincie L'Aquila (regio Abruzzen) en telt 1719 inwoners (31-12-2004). De oppervlakte bedraagt 20,1 km², de bevolkingsdichtheid is 83 inwoners per km².
Cerchio telt ongeveer 685 huishoudens. Het aantal inwoners daalde in de periode 1991-2001 met 3,8% volgens cijfers uit de tienjaarlijkse volkstellingen van ISTAT.
Cerchio grenst aan de volgende gemeenten: Aielli, Celano, Collarmele, San Benedetto dei Marsi.

Cermignano is een gemeente in de Italiaanse provincie Teramo (regio Abruzzen) en telt 1919 inwoners (31-12-2004). De oppervlakte bedraagt 26,1 km², de bevolkingsdichtheid is 76 inwoners per km².
Cermignano telt ongeveer 750 huishoudens. Het aantal inwoners daalde in de periode 1991-2001 met 10,3% volgens cijfers uit de tienjaarlijkse volkstellingen van ISTAT.
Cermignano grenst aan de volgende gemeenten: Bisenti, Canzano, Castel Castagna, Castellalto, Cellino Attanasio, Penna Sant'Andrea, Teramo.

Città Sant'Angelo is een gemeente in de Italiaanse provincie Pescara (regio Abruzzen) en telt 14.968 inwoners (31-12-2015). De oppervlakte bedraagt 62,0 km², de bevolkingsdichtheid is 241 inwoners per km².
De volgende frazioni maken deel uit van de gemeente: Annunziata, Villa Cipressi, Madonna della Pace, Crocifisso, Marina, San Martino en Fonte Umano.
Città Sant'Angelo telt ongeveer 4441 huishoudens. Het aantal inwoners steeg in de periode 1991-2001 met 17,6% volgens cijfers uit de tienjaarlijkse volkstellingen van ISTAT.
De gemeente ligt op ongeveer 322 m boven zeeniveau.
Città Sant'Angelo grenst aan de volgende gemeenten: Atri (TE), Cappelle sul Tavo, Collecorvino, Elice, Montesilvano en Silvi (TE).

Civita d'Antino is een gemeente in de Italiaanse provincie L'Aquila (regio Abruzzen) en telt 1089 inwoners (31-12-2004). De oppervlakte bedraagt 29,1 km², de bevolkingsdichtheid is 37 inwoners per km².
Civita d'Antino telt ongeveer 422 huishoudens. Het aantal inwoners steeg in de periode 1991-2001 met 1,0% volgens cijfers uit de tienjaarlijkse volkstellingen van ISTAT.
Civita d'Antino grenst aan de volgende gemeenten: Civitella Roveto, Collelongo, Luco dei Marsi, Morino, San Vincenzo Valle Roveto, Trasacco.

Civitaluparella is een gemeente in de Italiaanse provincie Chieti (regio Abruzzen) en telt 425 inwoners (31-12-2004). De oppervlakte bedraagt 22,5 km², de bevolkingsdichtheid is 20 inwoners per km².
Civitaluparella telt ongeveer 190 huishoudens. Het aantal inwoners daalde in de periode 1991-2001 met 9,1% volgens cijfers uit de tienjaarlijkse volkstellingen van ISTAT.
Civitaluparella grenst aan de volgende gemeenten: Borrello, Fallo, Montebello sul Sangro, Montelapiano, Montenerodomo, Pennadomo, Pizzoferrato en Quadri.

Civitaquana is een gemeente in de Italiaanse provincie Pescara (regio Abruzzen) en telt 1351 inwoners (31-12-2004). De oppervlakte bedraagt 21,8 km², de bevolkingsdichtheid is 66 inwoners per km².
Civitaquana telt ongeveer 494 huishoudens. Het aantal inwoners steeg in de periode 1991-2001 met 1,3% volgens cijfers uit de tienjaarlijkse volkstellingen van ISTAT.
Civitaquana grenst aan de volgende gemeenten: Brittoli, Catignano, Civitella Casanova, Cugnoli, Loreto Aprutino, Pietranico, Vicoli.

Civitella Alfedena is een gemeente in de Italiaanse provincie L'Aquila (regio Abruzzen) en telt 304 inwoners (31-12-2004). De oppervlakte bedraagt 29,5 km², de bevolkingsdichtheid is 10 inwoners per km².
Civitella Alfedena telt ongeveer 145 huishoudens. Het aantal inwoners daalde in de periode 1991-2001 met 6,4% volgens cijfers uit de tienjaarlijkse volkstellingen van ISTAT.
Civitella Alfedena grenst aan de volgende gemeenten: Barrea, Opi, Scanno, Settefrati (FR), Villetta Barrea.

Civitella Casanova is een gemeente in de Italiaanse provincie Pescara (regio Abruzzen) en telt 2042 inwoners (31-12-2004). De oppervlakte bedraagt 31,8 km², de bevolkingsdichtheid is 66 inwoners per km².
Civitella Casanova telt ongeveer 800 huishoudens. Het aantal inwoners daalde in de periode 1991-2001 met 4,6% volgens cijfers uit de tienjaarlijkse volkstellingen van ISTAT.
Civitella Casanova grenst aan de volgende gemeenten: Carpineto della Nora, Civitaquana, Loreto Aprutino, Montebello di Bertona, Ofena (AQ), Penne, Vicoli, Villa Celiera.

Civitella Messer Raimondo is een gemeente in de Italiaanse provincie Chieti (regio Abruzzen) en telt 962 inwoners (31-12-2004). De oppervlakte bedraagt 12,4 km², de bevolkingsdichtheid is 81 inwoners per km². De gemeente ligt onmiddellijk ten oosten van het Majella massief.
Civitella Messer Raimondo telt ongeveer 416 huishoudens. Het aantal inwoners daalde in de periode 1991-2001 met 12,5% volgens cijfers uit de tienjaarlijkse volkstellingen van ISTAT.
Civitella Messer Raimondo grenst aan de volgende gemeenten: Casoli, Fara San Martino, Gessopalena, Lama dei Peligni en Palombaro.

De Noordelijke Salomonseilanden (ook wel "Noordelijke Solomoneilanden") zijn een aantal eilanden van Papoea-Nieuw-Guinea. De eilanden vormen de Autonome Regio Bougainville, genoemd naar Bougainville, het belangrijkste eiland van de Noordelijke Salomonseilanden.
Tussen 1989 en 1997 was op het eiland een bloedige burgeroorlog aan de gang tussen de lokale rebellengroep BRA (Bougainville Revolutionary Army), geleid door Francis Ona, en regeringstroepen. De BRA riep de Republiek van de Noordelijke Salomonseilanden uit. 
In 1997 volgde een wapenstilstand, en in 1998 werd in Nieuw-Zeeland een voorlopig vredesakkoord getekend, gevolgd door een definitief vredesakkoord in 2001. Bougainville kreeg de status van autonome provincie, en uiterlijk 2020 dient in een referendum de toekomst van de Noordelijke Salomonseilanden bepaald te worden.

Back Creek is een estuarium van Delaware Bay in Cumberland County, New Jersey.
Abbots Creek en Ogden Creek komen samen en vormen Back Creek, die 6 km verder stroomt richting Nantuxent Cove van Delaware Bay.

Civitella Roveto is een gemeente in de Italiaanse provincie L'Aquila (regio Abruzzen) en telt 3387 inwoners (31-12-2004). De oppervlakte bedraagt 45,4 km², de bevolkingsdichtheid is 73,2 inwoners per km².
De volgende frazioni maken deel uit van de gemeente: Meta.
Civitella Roveto telt ongeveer 1240 huishoudens. Het aantal inwoners steeg in de periode 1991-2001 met 2,1% volgens cijfers uit de tienjaarlijkse volkstellingen van ISTAT.
De gemeente ligt op ongeveer 528 m boven zeeniveau.
Civitella Roveto grenst aan de volgende gemeenten: Canistro, Civita d'Antino, Filettino (FR), Luco dei Marsi, Morino.


Civitella del Tronto is een burcht-stadje en gemeente in de Italiaanse provincie Teramo (regio Abruzzen). De burcht van Civitella del Tronto is de grootste door de Bourbon familie gebouwde in Europa. De Bourbons (Borboni in het italiaans) waren koningen van Napels, waartoe de regio Abruzzen behoorde tot de eenwording van Italië. Civitella del Tronto lag aan de Noordgrens van het koninkrijk, die gevormd werd door de rivier de Tronto. Door z'n strategische ligging, boven op een hoge uitstekende rots, kon men van de burcht de grens goed in de gaten houden. Ook tegenwoordig heb je vanaf de burcht een fantastisch uitzicht dat aan de ene kant van de heuvels van de regio Molise via de Abruzzese Apennijnen naar de heuvels van de Marken loopt en aan de andere kant de Adriatische Kust toont van Monte Conero bij Ancona tot voorbij Pescara.
De volgende frazioni maken deel uit van de gemeente: Ponzano di Civitella del Tronto, Ripe di Civitella.
Civitella del Tronto telt ongeveer 2084 huishoudens en 5395 inwoners (31-12-2004). De oppervlakte bedraagt 77,7 km², de bevolkingsdichtheid is 68 inwoners per km². Het aantal inwoners daalde in de periode 1991-2001 met 3,3% volgens cijfers uit de tienjaarlijkse volkstellingen van ISTAT.
Civitella del Tronto grenst aan de volgende gemeenten: Ascoli Piceno (AP), Campli, Folignano (AP), Sant'Egidio alla Vibrata, Sant'Omero, Valle Castellana.

Antun August Matoš –
Demografie van Kroatië - 
Economie van Kroatië - 
Kentekenplaten van Kroatië - 
Kroatische Academie van Wetenschappen en Kunsten - 
Lijst van Kroaten –
Ljudevit Gaj (|) - 
Nikola Šubić Zrinski -
Šalata - 
Vatroslav Lisinski - 
Zagreb Airport - 
ZET 
Kroatische Regering (||) - 
Buitenlands beleid van Kroatië () - 
Kroatische Constitutionele Rechtbank (|) - 
Kroatische Hooggerechtshof (|) - 
Kroatische Nationale Rechterlijke Raad () - 
Kroatische Jeugdpartij () -
Kroatische presidentsverkiezingen 2009-2010 (|) -
Parlementsverkiezingen in Kroatië (1990) (|) - 
Parlementsverkiezingen in Kroatië (1992) (|) - 
Parlementsverkiezingen in Kroatië (1995) (|)
Đurđa Adlešić (=>Đurđa Adlešič; |) - 
Slaven Letica (|) - 
Ljubo Ćesić (of Ljubo Ćesić Rojs; ||) - 
Ivić Pašalić (||) - 
Miroslav Rajh () - 
Doris Košta () - 
Mladen Kešer () - 
Tomislav Petrak () - 
Miko Tripalo (||) - 
Vlado Gotovac (||) - 
Dražen Budiša (||) - 
Milan Bandić (||) - 
Branimir Glavaš (||) - 
Josip Juraj Strossmayer (||) -
Vladimir Šeks (||) -
Zoran Milanović (||) -
Stjepan Kožić - 
Vlasta Hubicki - 
Marina Lovrić - 
Nedjeljko Strikić - 
Radimir Čačić (|) - 
Josip Friščić () - 
Damir Bajs (|) - 
Zlatko Komadina () - 
Milan Jurković - 
Ivan Begović - 
Anto Bagarić - 
Šimo Đurčević - 
Ivo Grbić () - 
Krešimir Bubalo - 
Duje Stančić - 
Božo Galić - 
Ante Sanader - 
Ivan Jakovčić - 
Ivo Miletić - 
Josip Posavec
Miroslav Blažević (||) - 
Dalmatië (regio) - 
Obzova - 
Troglav - 
<div style=“clear: both;”>

Cocullo is een gemeente in de Italiaanse provincie L'Aquila (regio Abruzzen) en telt 282 inwoners (31-12-2004). De oppervlakte bedraagt 31,7 km², de bevolkingsdichtheid is 10 inwoners per km².
Cocullo telt ongeveer 175 huishoudens. Het aantal inwoners daalde in de periode 1991-2001 met 23,8% volgens cijfers uit de tienjaarlijkse volkstellingen van ISTAT.
De gemeente ligt op ongeveer 900 m boven zeeniveau.
Cocullo grenst aan de volgende gemeenten: Anversa degli Abruzzi, Bugnara, Castel di Ieri, Castelvecchio Subequo, Goriano Sicoli, Ortona dei Marsi, Prezza.

Collarmele is een gemeente in de Italiaanse provincie L'Aquila (regio Abruzzen) en telt 1032 inwoners (31-12-2004). De oppervlakte bedraagt 23,7 km², de bevolkingsdichtheid is 46 inwoners per km².
Collarmele telt ongeveer 403 huishoudens. Het aantal inwoners steeg in de periode 1991-2001 met 0,4% volgens cijfers uit de tienjaarlijkse volkstellingen van ISTAT.
Collarmele grenst aan de volgende gemeenten: Aielli, Celano, Cerchio, Pescina, San Benedetto dei Marsi.

Collecorvino is een gemeente in de Italiaanse provincie Pescara (regio Abruzzen) en telt 5550 inwoners (31-12-2004). De oppervlakte bedraagt 32,1 km², de bevolkingsdichtheid is 168 inwoners per km².
Collecorvino telt ongeveer 1928 huishoudens. Het aantal inwoners steeg in de periode 1991-2001 met 11,9% volgens cijfers uit de tienjaarlijkse volkstellingen van ISTAT.
Collecorvino grenst aan de volgende gemeenten: Cappelle sul Tavo, Città Sant'Angelo, Elice, Loreto Aprutino, Moscufo en Picciano.

Colledara is een gemeente in de Italiaanse provincie Teramo (regio Abruzzen) en telt 2281 inwoners (31-12-2004). De oppervlakte bedraagt 19,9 km², de bevolkingsdichtheid is 116 inwoners per km².
De volgende frazioni maken deel uit van de gemeente: Bascianella, Castiglione della Valle, Collecastino, Ilii, Ornano grande, ornano piccolo, Pizzicato, Sbarra, Vico, Villapetto.
Colledara telt ongeveer 823 huishoudens. Het aantal inwoners steeg in de periode 1991-2001 met 2,0% volgens cijfers uit de tienjaarlijkse volkstellingen van ISTAT.
Colledara grenst aan de volgende gemeenten: Basciano, Castel Castagna, Isola del Gran Sasso d'Italia, Montorio al Vomano, Tossicia.

Colledimacine is een gemeente in de Italiaanse provincie Chieti (regio Abruzzen) en telt 258 inwoners (31-12-2004). De oppervlakte bedraagt 11,4 km², de bevolkingsdichtheid is 26 inwoners per km².
Colledimacine telt ongeveer 156 huishoudens. Het aantal inwoners daalde in de periode 1991-2001 met 22,7% volgens cijfers uit de tienjaarlijkse volkstellingen van ISTAT.
Colledimacine grenst aan de volgende gemeenten: Lama dei Peligni, Lettopalena, Montenerodomo, Taranta Peligna, Torricella Peligna.

Colledimezzo is een gemeente in de Italiaanse provincie Chieti (regio Abruzzen) en telt 568 inwoners (31-12-2004). De oppervlakte bedraagt 11,1 km², de bevolkingsdichtheid is 53 inwoners per km².
Colledimezzo telt ongeveer 255 huishoudens. Het aantal inwoners daalde in de periode 1991-2001 met 5,7% volgens cijfers uit de tienjaarlijkse volkstellingen van ISTAT.
De gemeente ligt op ongeveer 425 m boven zeeniveau.
Colledimezzo grenst aan de volgende gemeenten: Atessa, Montazzoli, Monteferrante, Pietraferrazzana en Villa Santa Maria.

Collelongo is een gemeente in de Italiaanse provincie L'Aquila (regio Abruzzen) en telt 1470 inwoners (31-12-2004). De oppervlakte bedraagt 57,1 km², de bevolkingsdichtheid is 27 inwoners per km².
Collelongo telt ongeveer 486 huishoudens. Het aantal inwoners daalde in de periode 1991-2001 met 5,1% volgens cijfers uit de tienjaarlijkse volkstellingen van ISTAT.
Collelongo grenst aan de volgende gemeenten: Balsorano, Civita d'Antino, Lecce nei Marsi, Ortucchio, San Vincenzo Valle Roveto, Trasacco, Villavallelonga.

Collepietro is een gemeente in de Italiaanse provincie L'Aquila (regio Abruzzen) en telt 259 inwoners (31-12-2004). De oppervlakte bedraagt 15,3 km², de bevolkingsdichtheid is 18 inwoners per km².
Collepietro telt ongeveer 136 huishoudens. Het aantal inwoners daalde in de periode 1991-2001 met 25,8% volgens cijfers uit de tienjaarlijkse volkstellingen van ISTAT.
Collepietro grenst aan de volgende gemeenten: Bussi sul Tirino (PE), Capestrano, Navelli, Popoli (PE), San Benedetto in Perillis.

"Toegevoegd 12 januari 2015:" Kolinda Grabar-Kitarović
"Toegevoegd 28 december 2011:" Cultuur van Kroatië
"Toegevoegd 17 maart 2011:" Nationaal Park Kornaten
"Toegevoegd 15 maart 2011:" Nationaal Park Mljet<br>
"Toegevoegd 24 februari 2011:" Novsko ždrilo<br>
<div style=“clear: both;”> 

Colonnella is een gemeente in de Italiaanse provincie Teramo (regio Abruzzen) en telt 3422 inwoners (31-12-2004). De oppervlakte bedraagt 21,7 km², de bevolkingsdichtheid is 154 inwoners per km².
Colonnella telt ongeveer 1269 huishoudens. Het aantal inwoners steeg in de periode 1991-2001 met 5,6% volgens cijfers uit de tienjaarlijkse volkstellingen van ISTAT.
Colonnella grenst aan de volgende gemeenten: Alba Adriatica, Controguerra, Corropoli, Martinsicuro, Monteprandone (AP).

Controguerra is een gemeente in de Italiaanse provincie Teramo (regio Abruzzen) en telt 2515 inwoners (31-12-2004). De oppervlakte bedraagt 22,7 km², de bevolkingsdichtheid is 113 inwoners per km².
De volgende frazioni maken deel uit van de gemeente: San Giovanni, San Giuseppe, Pignotto, Piane Tronto, Torretta.
Controguerra telt ongeveer 920 huishoudens. Het aantal inwoners daalde in de periode 1991-2001 met 0,6% volgens cijfers uit de tienjaarlijkse volkstellingen van ISTAT.
De gemeente ligt op ongeveer 105 m boven zeeniveau.
Controguerra grenst aan de volgende gemeenten: Ancarano, Colonnella, Corropoli, Monsampolo del Tronto (AP), Monteprandone (AP), Nereto, Spinetoli (AP), Torano Nuovo, Alba Adriatica, Martinsicuro.

Corfinio is een gemeente in de Italiaanse provincie L'Aquila (regio Abruzzen) en telt 1001 inwoners (31-12-2004). De oppervlakte bedraagt 18,2 km², de bevolkingsdichtheid is 55 inwoners per km². Een deel van het grondgebied ligt binnen de grenzen van het Nationaal Park Majella.
Corfinio telt ongeveer 336 huishoudens. Het aantal inwoners steeg in de periode 1991-2001 met 3,0% volgens cijfers uit de tienjaarlijkse volkstellingen van ISTAT.
De gemeente ligt op ongeveer 365 m boven zeeniveau.
Corfinio grenst aan de volgende gemeenten: Popoli (PE), Pratola Peligna, Raiano, Roccacasale, Salle (PE), Tocco da Casauria (PE), Vittorito.
In de Klassieke oudheid was Corfinium een stadje in het land van de Paeligni, gelegen aan de bovenloop van de Aternus, ± 120 km ten oosten van Rome. 
Corfinium kreeg bekendheid doordat het in 90 v.Chr. door de opstandige Italische bondgenoten van Rome tot bondshoofdstad werd uitgeroepen onder de naam "Italia". Het beleg van Corfinium in 49 v.Chr. was de eerste militaire confrontatie in de Burgeroorlog tussen Pompeius en Caesar. In de keizertijd genoot het stadje de status van municipium en verkreeg het enige betekenis als handelsstad dankzij zijn gunstige ligging aan de Via Valeria. 
Van de antieke stad, die in de vroege Middeleeuwen verwoest schijnt te zijn, is slechts weinig teruggevonden: er vonden tussen 1877 en 1922 opgravingen plaats nabij het huidige Pentima.

Corropoli is een gemeente in de Italiaanse provincie Teramo (regio Abruzzen) en telt 4018 inwoners (31-12-2004). De oppervlakte bedraagt 22,0 km², de bevolkingsdichtheid is 178 inwoners per km².
Corropoli telt ongeveer 1448 huishoudens. Het aantal inwoners steeg in de periode 1991-2001 met 1,7% volgens cijfers uit de tienjaarlijkse volkstellingen van ISTAT.
Corropoli grenst aan de volgende gemeenten: Alba Adriatica, Colonnella, Controguerra, Nereto, Sant'Omero, Tortoreto.

Cortino is een gemeente in de Italiaanse provincie Teramo (regio Abruzzen) en telt 775 inwoners (31-12-2004). De oppervlakte bedraagt 62,7 km², de bevolkingsdichtheid is 14 inwoners per km².
Cortino telt ongeveer 362 huishoudens. Het aantal inwoners daalde in de periode 1991-2001 met 17,4% volgens cijfers uit de tienjaarlijkse volkstellingen van ISTAT.
Cortino grenst aan de volgende gemeenten: Amatrice (RI), Crognaleto, Montorio al Vomano, Rocca Santa Maria, Teramo, Torricella Sicura.

Crecchio is een gemeente in de Italiaanse provincie Chieti (regio Abruzzen) en telt 3057 inwoners (31-12-2004). De oppervlakte bedraagt 19,4 km², de bevolkingsdichtheid is 161 inwoners per km².
De volgende frazioni maken deel uit van de gemeente: Villa Tucci, Villa Selciaroli, Villa Mascitti, Via Piana, Villa Consalvi, San Polo, Contrada Marcone, Casino Vezzani.
Crecchio telt ongeveer 1130 huishoudens. Het aantal inwoners daalde in de periode 1991-2001 met 4,1% volgens cijfers uit de tienjaarlijkse volkstellingen van ISTAT.
De gemeente ligt op ongeveer 208 m boven zeeniveau.
Crecchio grenst aan de volgende gemeenten: Arielli, Canosa Sannita, Frisa, Ortona, Poggiofiorito, Tollo.

Crognaleto is een gemeente in de Italiaanse provincie Teramo (regio Abruzzen) en telt 1569 inwoners (31-12-2004). De oppervlakte bedraagt 123,9 km², de bevolkingsdichtheid is 13 inwoners per km².
De volgende frazioni maken deel uit van de gemeente: Aiello, Alvi, Aprati, Cervaro, Cesacastina, Corvaro, Frattoli, Macchia Vomano, Nerito, Piano Vomano, Poggio Umbricchio, San Giorgio, Santa Croce, Senarica. Tottea, Valle Vaccaro.
Crognaleto telt ongeveer 694 huishoudens. Het aantal inwoners daalde in de periode 1991-2001 met 12,9% volgens cijfers uit de tienjaarlijkse volkstellingen van ISTAT.
Crognaleto grenst aan de volgende gemeenten: Amatrice (RI), Campotosto (AQ), Cortino, Fano Adriano, L'Aquila (AQ), Montorio al Vomano.

Cugnoli is een gemeente in de Italiaanse provincie Pescara (regio Abruzzen) en telt 1642 inwoners (31-12-2004). De oppervlakte bedraagt 16,0 km², de bevolkingsdichtheid is 111 inwoners per km².
Cugnoli telt ongeveer 634 huishoudens. Het aantal inwoners daalde in de periode 1991-2001 met 4,7% volgens cijfers uit de tienjaarlijkse volkstellingen van ISTAT.
De gemeente ligt op ongeveer 331 m boven zeeniveau.
Cugnoli grenst aan de volgende gemeenten: Alanno, Catignano, Civitaquana, Nocciano, Pietranico.

De vlag van Bougainville bestaat uit een blauw veld met in het midden een hoed die veel jonge mannen in deze provincie van Papoea-Nieuw-Guinea dragen als teken dat ze volwassen worden.
De vlag werd voor het eerst gehesen op 1 september 1975 toen de provincie zichzelf onafhankelijk verklaarde van Papoea Nieuw-Guinea als de Republiek Noordelijk Solomon. De onafhankelijkheid werd echter door geen enkel land erkend. 
De vlag is momenteel in gebruik als provinciale vlag, maar was tussen 1987 en 1998 de vlag van de Republiek van de Noordelijke Salomonseilanden; een zelfuitgeroepen staat die tegen de regering van Papoea-Nieuw-Guinea vocht. Op grond van een vredesregeling kan de bevolking van de provincie in 2015 voor onafhankelijkheid kiezen.

Cupello is een gemeente in de Italiaanse provincie Chieti (regio Abruzzen) en telt 4597 inwoners (31-12-2004). De oppervlakte bedraagt 48,0 km², de bevolkingsdichtheid is 92 inwoners per km².
Cupello telt ongeveer 1685 huishoudens. Het aantal inwoners steeg in de periode 1991-2001 met 5,9% volgens cijfers uit de tienjaarlijkse volkstellingen van ISTAT.
De gemeente ligt op ongeveer 380 m boven zeeniveau.
Cupello grenst aan de volgende gemeenten: Fresagrandinaria, Furci, Lentella, Montenero di Bisaccia (CB), Monteodorisio, San Salvo, Vasto.

Dogliola is een gemeente in de Italiaanse provincie Chieti (regio Abruzzen) en telt 409 inwoners (31-12-2004). De oppervlakte bedraagt 11,6 km², de bevolkingsdichtheid is 38 inwoners per km².
Dogliola telt ongeveer 179 huishoudens. Het aantal inwoners daalde in de periode 1991-2001 met 8,0% volgens cijfers uit de tienjaarlijkse volkstellingen van ISTAT.
De gemeente ligt op ongeveer 445 m boven zeeniveau.
Dogliola grenst aan de volgende gemeenten: Fresagrandinaria, Mafalda (CB), Palmoli, Tufillo.


Elice is een gemeente in de Italiaanse provincie Pescara (regio Abruzzen) en telt 1737 inwoners (31-12-2004). De oppervlakte bedraagt 14,2 km², de bevolkingsdichtheid is 124 inwoners per km².
Elice telt ongeveer 583 huishoudens. Het aantal inwoners daalde in de periode 1991-2001 met 1,1% volgens cijfers uit de tienjaarlijkse volkstellingen van ISTAT.
Elice grenst aan de volgende gemeenten: Atri (TE), Castilenti (TE), Città Sant'Angelo, Collecorvino, Penne en Picciano.

Fagnano Alto is een gemeente in de Italiaanse provincie L'Aquila (regio Abruzzen) en telt 442 inwoners (31-12-2004). De oppervlakte bedraagt 24,5 km², de bevolkingsdichtheid is 19 inwoners per km².
Fagnano Alto telt ongeveer 234 huishoudens. Het aantal inwoners daalde in de periode 1991-2001 met 10,6% volgens cijfers uit de tienjaarlijkse volkstellingen van ISTAT.
Fagnano Alto grenst aan de volgende gemeenten: Caporciano, Fontecchio, Prata d'Ansidonia, Rocca di Mezzo, San Demetrio né Vestini.

