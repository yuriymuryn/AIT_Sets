Француско-пруски рат, понекад познат и као Немачко-француски рат, је назив за оружани сукоб који се између 19. јула 1870. и 10. маја 1871. године водио између Француске и савеза немачких држава на челу с Пруском.
Узрок рата било је јачање утицаја Пруске у Немачкој и Европи након победе у пруско-аустријском рату године 1866, као и стварање Севернонемачког савеза који је имао потенцијал да постане, ако буде уједињен с јужним делом Немачке, већа сила од до тада доминантне Француске.
Непосредан повод за рат био је безуспешни покушај пруске династије Хоенцолерн да једног свог члана постави на шпански престо. Хоенцолерни су одустали након француског ултиматума, али је премијер Ото фон Бизмарк целу аферу објавио јавно у новинама у тзв. Емском телеграму ("Емска депеша"), чији је увредљиви тон натерао француску владу да под притиском шовинистичке јавности објави рат Прусима.
Француска је у рат ушла уверена у брзу победу због постојања професионалне војске која се прославила у кримском рату, рату с Аустријом године 1859. као и у бројним колонијалним походима. Французи су били наоружани пушком Шаспо која је у то време била најмодерније стандардно стрељачко оружје на свету, а њихове снаге су располагале и са примитивним митраљезима. Са друге стране Пруси су имали надмоћ у артиљерији, али је главна предност била у постојању главног штаба на челу са Молткеом – институције која је годинама пре правила детаљне ратне планове и детаљно координисала покрете војске, у потпуности користећи новостворену железничку мрежу.
Та предност се показала већ на самом почетку рата када су се две војске судариле на граници. Француске снаге нису биле довољно концентрисане, па су Пруси и њихови немачки савезници у свим већим биткама успевали да постигну локалну надмоћ и да их натерају на повлачење у тврђаве. Нова француска армија на челу с царем Наполеоном III, створена са циљем ослобађања тих снага, је уместо тога 1. септембра 1870. године опкољена, тешко поражена у бици код Седана и присиљена на предају.
Вест о катастрофи довела је до пада царске владе и проглашења француске Треће републике, која ће трајати све до немачке окупације Француске 1940. године. Нова републиканска влада сматрала је како је војни пораз резултат неспособности старог режима, па да ће, као и 1793. године, за време француске револуције револуционарни елан и стварање масовне војске регрута успети да преокрене стање на бојишту. У току док су се водили преговори с Бизмарком, министар унутрашњих послова привремене француске владе, Леон Гамбета прелетео је балоном преко немачких линија, побегавши у унутрашњност, како би окупио добровољце. Успео је да формира армију на Лоари и с њом да освоји Орлеан, док је генерал Федерб зауставио Немце на северу. Но, Немци су се учврстили око Париза, не попуштајући блокаду и не срљајући у фронталне сукобе с Французима. Ускоро је у Паризу завладало ужасно стање, тако да су грађани Париза почели да једу пацове и животиње из золошког врта. На крају је Бизмарк наредио и бомбардовање исцрпљеног града, при чему је страдало мноштво цивила. Републикански министар спољних послова, Жил Фавр, отпочео је преговоре с Немцима 23. јануара 1871, жалећи се на нехумани поступак Пруса према француском народу.
18. јануара 1871. године, у току преговора, проглашено је Немачко царство (Други Рајх) у „Сали огледала“ у Версајском дворцу, што је било велико понижење за Французе. Пред званичницима Бизмарк је нагласио да титула „немачког цара“ означава обнову Светог Римског царства, кога се 1806. одрекао Фрања II (Франц II). Понижена Француска предала се 28. јануара 1871. године (потписано је примирје).
Док су трајали преговори, радикално расположени елементи Националне гарде, лево оријентисани политичари и градска сиротиња у Паризу одбили су да се помире с поразом, па су подигли побуну која ће постати позната као Париска комуна. Међутим, овај покрет није стекао симпатије изван подручја опкољеног Париза па је угушен уз помоћ Пруса које су владине снаге пропустиле кроз своје редове.
Мировним уговором потписаним 10. маја 1871, Француска се обавезала да плати велику ратну одштету и да Немачкој преда покрајине Алзас и Лорен у којима је постојала немачка национална мањина. 
Много важнији резултат је била појава уједињене Немачке као најјаче војне силе у Европи, а делимично захваљујући угљу из нових покрајина нова држава је постала и велика индустријска сила која ће временом, попут САД-а у исто време, почети да угрожава примат Британске империје као једине глобалне суперсиле. 
Међутим, уједињена Немачка је исто тако на себе навукла сумњичавост и непријатељство европских сила, поготово Француске у којој се развио реваншизам. Бизмарк је стога велики део своје енергије уложио да тековине рата очува дипломатијом и стварањем сложене мреже војних савеза. Када је милитантни цар Виљем II напустио ту политику створени су предуслови да француско-пруски рат добије свој својеврсни наставак у облику Првог светског рата.
Рат између Француске и Прусије је вероватно најбољи пример и веома репрезентативно приказује природу рата у другој половини XIX века – почетак тзв. „"индустријког ратовања"“. Поред тога илуструје и неке од главних тема историје ратовања уопште – саму идеју рата, утицај технолошких иновација на рат, природу армија и начин како обичан војник доживљава рат.
На први поглед би се олако могло помислити, као што су тадашњи посматрачи запазили, да је исход овог рата био јасан већ унапред и да је победа Француза загараонтована, лака и брза. Јер, недуго пре тога француска армија је победила и Аустрију и Русију; водио ју је још један човек са именом Наполеон и сматрало се да само она и ниједна друга војска, има способност наполеоновског „првог утиска“. За ту империјалну француску армију говорило се да „француска фурија“ (фр. furia francese). А пруску армију Французи су исмевали као војску „"адвоката и очних лекара"“. Међутим, када је избио рат веома брзо се показало да боља мобилизација, вођење рата и артиљерија доминирају у новом стилу ратовања. 
Пруски генералштаб се састојао од тачно 11 официра – ни један више, ни један мање. Тај генералштаб је 1870.г. проценио да за три седмице може да превезе 484000 војника преко расположивих шест железничких пруга у Рајнску област. А у реалности, за само 18 дана чак 1183000 пруских војника из редовног и резервног састава прошло је кроз војне бараке, а 462000 се нашло на граници са Француском. Железнички транспорт је био децентрализовна на ниво корпуса, и свака јединица је прецизно знала ког дана и уколико сати мора кренути из гарнизона, ка својој зони концентрације. Један француски историчар је касније напоменуо да „"још од дана легендарног императора Ксеркса од Персије тако огроман број људи није био изведен на фронт"“. 
Већ се у првим биткама успоставио образац који се касније само понављао. Пресудна је била бројчана надмоћ, а ширина фронта је водила ка тактици опкољавања и уништавања противничке јединице; пушчана паљба је изванредно ефикасно заустављала скоро сваки покушај фронталног јуриша али ју је артиљерија лако надвладавала. 
Наиме, у Немачкој је крајем четрдесетих година XIX века, Николаус фон Драјзе (нем. Nikolaus von Dreyse) развио пушку острагушу, много погоднију да се њоме пуца и из клечећег или лежећег става. Војник није више морао да стоју усправно, као мускетар. Већ 1866.г. током аустријско-пруског рата, пруска армија је у целости била наоружана пушкама са опаљивањем помоћу ударне игле – тзв. игличаркама, захваљујући чему је пруски војник могао да испали шест метака док аустријски војник стигне да испали један. у Француској, исте те године, Антоан Алфонс Шаспо (фр. Chasssepot) је конструисао напредну верзију тога: затварач (покертни део на задњем делу цеви) је заптио једним гуменим прстеном, тако да је из пушке „шаспоовке“ далеко мање барутних гасова излазило кроз затварач. И одједном је пушка добацивала 1600 метара, а не само 600 метара као фон Драјзеров „цинднаделгевер“ (нем. Zündnaadelgewer) што би у дословном преводу значило „са ударном иглом оружје“. 
Вероватно је највећа револуција била у пушчаном метку. Уместо некадашње оловне кугле, прво је био уведен издужени метак са куглом напред – тзв. Минијев метак (енг. Minie), а затим још издуженији са конусним купастим) врхом. Уместо да се у затварач убацује прстима један па испали, па други, па испали итд. била је уведена пушка репетирка, која, ако је била напуљена са нпр. пет метака, могла брзо да се репетира да би испалила све њих, један по један, за кратко време. 
Француска војска је отишла чак и корак даље развивши једну машинску пушку намељену да се гура на точковима као да је топ. Она је добила назив „митраљез“ (фр. mitrailleuse). Као и данашњи амерички гетлинг-топ (који обично има шест паралелних једнаких цеви које ротирају и смењују једна другу на позицији за паљбу) овај француски митраљез је имао чак 25 цеви, а да би се оне вртеле и пуцале, стрелац је само имао да обрће једну ручку. Такав митраљез је добацивао 2000 метара и испаљивао 150 метака у минути. Француска војска га је држала у строгој тајности, па је трупама тек 1870.г. било дозвољено да се увежбаву с њим. 
Артиљерија је постала пресудно оружје рата. Док су се Британци „заглавили“ са ливеним гвожђем, а Аустријанци и Французи са традиционалним бронзаним топовима који су се пунили од напред, Прусија је још једном кренула испред свих; а и морала је нешто радиклано да учини, пошто их је много оштетила аустријска артиљерија током рата 1866.г. У Есенеу (нем. Essen) је Алфред Круп (нем. Alfred Krupp) већ експериментисао са челичним топовима, који су имали више предности: били су лакши, покретљивији, добри за олучавање (са усецима који су ишли паралелно напред, ка устима цеви али са једним спиралним усеком) али и за пуњење одстрага чиме су давали већу излазну брзину гранате и имали су могућност за веће калибре. Трзај топа прихватале су, тј. амортизовале, на контролисан начин опруге – док су на инжењерским столовима већ постојали први нацрти за нови, хидраулични систем амортизера. Глаткоцевна пољска артиљерија могла је да туче до 1000 метара даљине и да испаљује две до три гранате по минути, а Крупови челични топови су тукли и до 5000 метара, са по десет граната у минути. Гранате издуженог облика ваљка су експлодирале при удару у циљ јер су у себи имале експлозивни набој и знатно побољшан упаљач. Овакве гранате, са металном чауром олакшале су пуњење, испаљивање и избацивање празне чауре. Алфред Нобел (1833 – 1896. г.) је, на основу нитроглицерина, пронашао динамит, који је омогућио да се уведе бездимни барут. Након тога бојна поља више неће бити прекривена и замрачена густим облацима барутног дима, па је артиљерија могла много прецизније и страшније да распали по противнику. 
У Прусији је била отворена и једна специјална артиљеријска школа само за упознавање артиљераца са тим новим оружјем. 
Било је чак експеримената са бестрзајним топовима – у Немачкој Виле (нем. Wille) а у Француској Ланглоа (фр. Langlois) – чија је очигледна предност била та да су могли да пуцају без прекида јер не би морало после сваке испаљене гранате да се чека да се топ откотрља уназад па докотрља опет натраг. А када се пешадија увукла у ровове да би избегла хоризнталну артиљеријску ватру, артиљерија је одговорила хаубицама – топовима чије гранате су се пењале у вис а потом се стрмо обрушавале у ров, међу пешадију.
За немачку тактику током тог рата настала је нова реч – „ауфтрагстактик“, што би могло да се преведе као „тактика испуњавања налога“. Била је једноставна али веома ефектна. Команданти фронтовских јединица имали су, у оквиру опште стратешке замисли, слободно да марширају у правцу топовске грмљавине, јер се могло очекивати да је пресудни притисак тамо где топови грувају. Стратешка генијалност генерала Хелмута фон Молткеа (нем. Helmuth Karl Bernhard Graf von Moltke) – (1800—1891.г.) састојала се у томе што је био способан да се прилагоди околностима оним темпом како су околности искрсавале, а није присиљавао своје армије да се уклопе као коцкице у неки унапред нацртан план – укратко, фон Молтке је, за своје време, био брилијантни опортуниста. 
Пешадија је веома брзо научила да је самоубиство ходати постројен, парадно, у сусрет пушчаним цевима, сада када су се пушке биле са репетирањем и пуњењем одстарга. Јер сада су пушке секле све живо, разарујћи и строј и чету. На Шпихерену (нем. Spicheren), 8. августа 1870.г., око 12% од 42000 постројених Пруса је било погинуло или рањено у року од 12 сати – углавном од пушчане и артиљеријске паљбе из близине. Касније ће пруски генералштаб анализирати битку код Шпихерена и саставити математичке таблице о броју погинулих и рањених. Десет дана касније, 18. августа, код места Гравелот Сен Прива (фр. Gravelotte St. Privat), принц Август од Виртенберга наредио је једном гардијском пуку да јуриша у збијеној формацији, без подршке артиљерије, узбрдо, али зато са звуцима својих труба и бубњева, на укопану француску пешадију наоружану пушкама шаспоовкама. Резултат је био потпуни масакр: за 20-ак минута погинуло је 8000 вијника и официра – 68% укупног састава те јединице. Нико од Пруса није успео да се примакне Французима ближе од 550 метара. Овај догађај је био само наговештај оног најгорег што ће се дешавати 40 година касније. 
Међутим, пруска армија је извукла поуке из догађаја на Гравелоту. Као прво, у бици код Седана 1. септембра пруска пешадија је мало причекала, препуштајући да артиљерија обави главни део посла. Исход: у тој великој бици погинуло је само 850 пруских војника више но у релативно малој бици код Гравелота.
Друго, Пруси су 30. октобра у близини Париза изнашли нову тактику. Противнапад пруске гарде није био у јасно постројеним формацијама, него су од једног до другог војника била велика растојања и сваки се заклањао и скривао иза разних неравнина на терну и тиме нигде нису били „велика мета“, у јуриш је полазила час једна час друга група али увек уз жестоку ватрену подршку осталих – који су баш тада највише гађали Французе. Тек 1917.г. немачка армија вратиће се овој тактици, употребом тзв. „јуришних одреда“. 
Коњица се још увек сматрала елитним родом војске. али, овај рат ће разоткрити чињеницу да је сада коњица имала само две могућности – да изврши самоубиство јуршајући ли да не ради ништа. 5. августа 1870.г., фрнацуски генерал А. Е. Мишел (фр. Michelle) је посало своју бригаду кирасира да галопом, низ једну падину, на пруску пешадију, код места Мосброн (фр. Morsbronn-les-Bains). Било је уништено свих девет одреда кирасира, а колико је до данас познато, није погинуо ни један пруски војник. 14. августа, француски коњаници, такође кирасири, припадници једног пука француске Царске гарде, жртвовани су код Резонвила (фр. Rezonville), у сличном самоубилачком јуришу на пруску пешадију. А код Седана је 1. септембра 1870.г. француска коњица којом је командовао генерал Жан. А. Маргерит јуришала више пута узастопно на немачку пешадију. Било је то херојски, па је чак и пруски краљ Вилхемл I од Хоенцолерна (нем. Wilhelm Friedrich Ludwig von Hohenzollern) - (1797—1888.г.; пруски краљ од 1861. а немачки цар од 1871.г.), са дивљењем на француском језику „"Ah! Les braves gens!"“, али заправо, и они су починили самоубиство. Оних последњих неколико преживелих француских коњаника вратили су се без икакве борбе, у тишини, лагано, ка француским положајима – нико их није дирао; Пруси су се размакли и пропустили их, салутирајући у ставу мирно у знак поштовања. 
Али, и више но очигледну лекцију из овога нико није хтео да научи. Команданти су у будућим ратовима напросто игнорисали масакре код Мосброна, Резонвила и Седана. Радије су указивали на једини светао пример: у бици код Вионвила (фр. Vionville), 16. августа, шест ескадрона пруске коњице у јуришу је прегазило француску топовску линију, и на тај начин спасило немачку пешадију која је до тог тренутка била у критичној ситуацији, под неподношљивом паљбом. Коњицом која се тог дана тако добро паказала командовао је генерал Адалберт фон Бредов (нем. Adalbert von Bredow), а тај јуриш је остао упамћен као „јахање у смрт“. Био је то вероватно последњи масовни збојени јуриш коњице, чизма-до чизме, у историји европских ратова. Па ипак, та једна једина победа одржала је углед коњице као рода војске, све до следећег рата. У осталим ситуацијама током француско-пруског рата, коњица је била од користи само за извиђање и за изненадне бнападе на противничке линије снабдевања. 
Артиљерија је свакако битно утицала на коначан исход рата. Крупови челични топови који су се пунили од назад, са гранатама које су експлодирале у тренутку удара у мету, и са високом прецизнишћу, увели су човечанство у нову еру примењене технологије. Битка код Седана је показала надмоћ артиљерије. Нпр. на месту званом Боа де Ла Гарен, десет немачких батерија је измасакрирало Французе који су били у једној шуми. Свака батерија је гађала други сектор шуме, а у свакој батерији сваки топ је гађао са другачијом елевацијом и самим тим са другачијим дометом, тако да је је цела шума поново и поново била прочешљавана гранатама. Французи су покушавали да се повуку, али излазећи на отворен простор страдали су још горе, тако да су били принуђену да се врате у шуме где су их непрекидно Пруси гранатирали. На крају су цели француски батаљони побацали оружје и предали се. После битке, Пруси су, разгледајући резултате своје артиљерије и сами били импресионирани: „ "... Гомиле крша и лома а браниоци ... леже посвуда, језиво покидани гранатама; овде труп, а 30 или 40 метара даље, рука; на каменитим и песковитим деловима терена, на много места барице крви. Свуда унаоколо пушке и мачеви, ранчеви и муниција, разнешена запрежна кола од којих је понегде остал само руда, тамо и амо колски точкови; и велики број коња, језиво раздераних и искасапљених ..." “. 
Битка код Седана је такође демонстрирала и хладнокрвност немачких лидера. Канцелар Ото фон Бизмарк (нем. Otto Eduard Leopold von Bismarck) – (1815—1898.г.) је дипломатским путем припремио победу, тако што је информисао владу Белгије да ако трупе француског маршала Патриса Мак Маона (фр. Marie Edmé Patrice Maurice, comte de MacMahon) – (1808—1893.г.), тзв. „шалонске трупе“ пређу у Белгију, а белгијска влада их не разоружа, онда Прусија задржава себи право да их гони кроз Белгију. На основу овога, генерал фон Молтке је био сигуран да сада има француске трупе у клопци. Након тога се, потпуно ноншалатно дошетао до висова изнад места Френоа, да заједно са Вилхелмом I и групом немачких принчева, уз које су ишли и бројни инострани војни посматрачи – међу њима и амерички генерал Шеридан (енг. Philip Henry Sheridan) – (1831-1888. г.), један од главникомандујућих заповедника Севера – гледају како масе француских војника узалодно гину. Битка код Седана је учврстила немачку војно-оперативну вештину звану „кеселшлахт“ (нем. Kesselschlacht), што би се могло превести као битка у окружењу, тј . битка опкољавања и потпуног уништавања противника. То се одвијало тако што се опколе велике непријатељске снаге, а затим се дефанзивном тактиком, надмоћном паљбом, дочекује и уништава свака јединица која би покушала да се пробије из окружења. 
Французи никако нису успевали да пронађу своје јединице. Курири су им лутали, јер нису знали да нађу пут. Команданти су, без мапа, наређивали да војска крене у погрешном смеру. Од мртвих коња и запаљених кола није могло да се прође кроз веома битна „уска грла“ на многим путевима. Трупе су марширале све док све док се не би судариле са другим, такође француским трупама, које су ишле у супротном правцу а да нису знале куда иду. Укратко, био је то, слободно се може рећи, Марфијав закон примењен на ратовање. Међутим битка код Седана је и Прусе присилила да схвате да је француски народ одбио да прихвати пораз своје империјалне армије и заробљавање Наполеона III (фр. Charles Louis Napoleon Bonaparte) – (1808—1873.г.; владао од 1852—1870.г.). На челу покрета који је захтевао „рат до краја“ (фр. la guerre a outrance) нашли су се Леон Гамбета (фр. Léon Gambetta) – (1838—1882.г.) и Шарл де Фрејсине (фр. Charles Louis de Saulces de Freycinet) – (1828—1923.г.). Поново су на површину испловиле идеје из 1793.г. – уводи се цензура штампе, принудно читање патриотских текстова, реквирирање намирница и свега другог што је потребно фронту, регрутација и лекара, архитеката, инжињера и научника, укидање ограничења у погледу чина до кога се може напредовати; а почели су позиви да се врате масовне регрутације и комитети за јавну безбедност – укратко, да цела нација узме оружје у руке. Захваљујући само томе што је на мору била јача од Прусије, Француска је успела да увезе из Велика Британија|Велике Британије и САД огроман број пушака, додуше збуњујуће разноврсних: винчестерке, ремингтонке, спенсерке и шарповке, шнајдерке и енфилдке.
И, надасве, имитирајући начин како су се Шпанци својевремено одупирали Наполеону I, Французи су прибегли герилском раовању. Биле су створене специјалне јединице зване франк-тирери (фр. franc-tireur) да блокирају друмове, нападају пруске колоне за снабдевање, минирају мостове, тунеле и пруге. Из Италије је стигао чак и остарели италијански револуционар Ђузепе Гарибалди (итал. Giuseppe Garibaldi) – (1807—1882.г.), да потпомогне у спровођењу тактике „спржене земље“. Линија између војника и цивила веома брзо се распадала. 
Реакција Пруса на ову француску партизанску акцију била је изненеађујуће уздржана. Герилцима се углавном није признавао статус војске, а када су се Французи због тога жалили фон Бизмарку, он им је хладно одговорио: „"На нашем дрвећу се још познају трагови конопаца, где су ваши генерали вешали наше људе"“ – мислећи на француску окупацију Прусије између 1806. и 1814.г. Али, није било масовних егзекуција француских цивила, нити рушења целих села. Овако блага реакција очигледно је веома изненадила америчког генерала Шеридана. Сигурно имајући на уму своје сопствене рече из кампање у долини Шенандоа (енг. Shenandoah) 1864.г., генерал Шеридан је саопштио пруском генералштабу да би „"исправна стратегија"“ била да се „"становништву нанесе толико патње, да они почну да моле за мир, и да присиле своју владу да затражи мир“. Шеридан је рекао Прусима како се ратовало у САД: „Народу не сме да остане ништа, само очи за плакање због рата"“. 
Француску масовно мобилисану армију (фр. sortte en masse) смрвиле су пруске регуларне трупе код Орлеана (фр. Orléans) и код Ле Мана (фр. Le Mans). Француске трупе су се претвориле у хореде уморних и гладних, спреминих на побуну. Француска је морала да затражи мир. Генерал фон Молтке је, међутим, био савршено спреман да својим трупама гони остатке француске војске низ долину Лоаре (фр. Loire) све до шпанске границе. Он је увидео да се примиче тренутк једне фундаментален одлуке – „"Питање гласи, шта је боље, увежбана армија, или грађанска милиција ... Ако Французи успеју да нас избаце из Француске, све силе ће увести систем милиције, али, ако ми победимао, свака држава ће нас имитирати, успоставиће стајаће армије кроз које ће путем војног рока морати да прође свако."“ 
Најзад се тежиште одлуке (нем. Schwerpunkt) преместило у опкољени Париз – град који је сматран и краљицом Европе и модерним Вавилоном. На француској страни, Гамбета је био мобилисао нове армије грађана, не толико да би потукао Прусе, но више да би олакшао положај самих Парижана. Пруси су пак, одлучили да опседају и освоје град као да је једина од тврђава Себастијана де Вобана (фр. Sébastien Le Prestre de Vauban) - (1633—1707.г.), из XVII века. 
Стратегија, ипак није толико ствар геометрије, колико политике, а политика је ствар традиције и интерса. Сада се један тако велики град нашао под гранатирањем топова калибра 150 мм и минобацача калибра 210 мм. Дневно је на град падало 200 до 300 граната. Парижани су на разне начине покушавали да одрже контанкт са спољним светом. Поставили су телеграфски кабл по дну реке Сене (фр. Seine), али су га Пруси прво прислушкивали а онда, када нису могли да дешифрују поруке, багером су га извадили са блатњавог дна и покидали. Покушај да се поруке пуштају да плутају низ Сену у шупљим куглама од цинка пропао је на сличан начин. Поруке написане врло, врло ситно, па обавијене око ножице голуба писмонише често су пропадале јер су голубови одлетали којекуда а не где је требало. Највише успеха је било постигнуто са балонима, којима је узгон био обезбеђиван помоћу новог „угљеничног гаса“. Било је око 65 балона, а они су до краја рата успели да пренесу око 11 тона поште из града. Само неколико балона је ветар однео у море, или Прусима у руке. 
Опсада је била организована много више са намером да се сломи морал цивила, но да се униште браниоци. најгоре су прошли жене и деца, нарочито они из ниже средње класе услед несташице млека и свежег поврћа и воћа. Пљачкање и крађе су се повећавале драматично. „Месари“ специјализовани за клање и транжирање паса и мачака имали су нагли пораст бизниса, нарочито у оним мало опакијим улицама Париза. Причале су се легенде о менијима у ресторанима у близини зоолошког врта, да се тамо могло наручити шницле од бизона, камиле, слона, вапитија, јака и зебре, али то су ипак, још увек, недевољно поткрепљена нагађања. У сваком случају, ова опсада је тек наговештавала како ће рат изгледати, у будућности, становницима великих градова. 
Овај рат је разоткрио и нека трвења које су била неминовна код тако огромних подухвата. Док се фон Бизмарк огорчено жалио да генерали намерно прикривају чињенице од њега; фон Молтке се жалио да му се фон Бизмарк стално трпа у чисто војна посла. Ове препирке је указивала на једну суштинску одлику модерног ратовања. За фон Бизмарка, рат је је, сходно схвтањима Карла фон Клаузевица (нем. Karl von Clausewitz) – (1780—1831.г.), био само „"продужење спољне политике једне земље другим средствима"“, па су, по његовом мишљењу, политичка разматрања остала најважнија. За фон Молткеа, чак и „тоатални рат“ против комплетне француске нације био је „"чисто војно питање"“. Чак ни када је био проглашен за Цара, 18. јануара 1871.г. Вилхелм I није успео да пресуди ко је од те двојце у праву – а тај неуспех ће задавати велике проблеме немачким планерима, цивилима и војним, током следећих пола века. 
Француско-пруски рат је изазвао огромну олују нацонализма и ксенофобије и у Француској и у немачким земљама. Показало се да је најзлослутнији проблем модерног рата међу нацијама баш та јаван радикализација ратовања – проблем из кога ће проистећи велике катастрофе у новијој немачкој историји, па и два велика пораза у првој половини XX века.
Као главне последице овог рата, највише се издвајају две пресудне ствраи које су измени укупну, дотле познату, природу ратовања: појава генералштаба и напредак војне медицине. 
Нервни центар комплетне армије, генералштаб, био је модернизован тако да се састојао од специјално оспособљених официра који ће координирати функционисање свега осталог. И опет је Прусија прва кренула. Њен генерал Герхард фон Шарнхорст (нем. Gerhard von Scharnhorst) успоставио први такав генералштаб на свету још 1806.г., способан да овлада стратешким, тактичким и оперативним аспектима технолошке револуције у војсци. 
Али, пруски генералштаб у пуном данашњем значењеу те речи је ипак био дело Хелмута фон Молткеа, који је тамо био начелник од 1857. до 1888.г. Он је имао на уму три принципа, којима се руководио. Као прво, узимао је само најспособније официре. Да би их нашао, увео је систем испита способности, који су само најуспешнији пролазили. Унапређивање је било строго и само по заслузи а не по племству или годинама старости; физичка обука генералштабних официра је била веома ригорозна, са тренажним јахањима и ратним играма. Од свакога се захтевала флексибилност, иницијатива и гвоздена дисциплина. Друго, фон Молтке је инсистирао да нови командни и контролни систем буде у целости заснован на само једној доктрини битке, која ће бити иста за целу армију, и на само једном збиру оперативних процедура. Ово је постизао тако што је сваке године у Генералштаб узимао најбоље дипломце берлинске Ратне академије (нем. Kriegsakademie), а онда, сваке године, вршио је ротацију кадрова, шаљући поједине официре у обичне борбене јединице а узимајући као замену поједине официре из тих борбених јединица. Овим је остварио двојни сан: не само да су његове личе идеје допирале дословно до свих јединица у целој армији, но је он као шеф генералшатаб иамо у суштини, своје личе представнике у командном кадру свеке велике јединице – дивизије или чак корпуса. И треће, принцип: апсолутно свестан да већина официра никад у животу неће имати искустав са баш сваком борбеном ситуацијом, посегао је ка мудростима Карла фон Клаузевица – сви су морали да уче историју ратовања, да би се упознали са целим распоном могућности борбених поступака и околности. Уз све то, никоме није било дато да остане у генералшстабу заувек, него је сваки генералштабни официр био „на проби“ и ако би подбацио у испуњавању фон Молткеових високих стандарда, био би враћен у борбене јединице. Током година, фон Молтке је створио три главна одељења унутар свог генералштаба: једно за покрете војске, друго за железницу – тј. транспорт трупа и снабдевање и треће, оперативно, које је припремало војне планове, надгелдало како се они спроводе, студирало раније кампања и исправљало почињене грешке.
Фон Молтке је, надмоћном снагом свог интелекта и личности, уздигао овај генералштаб на ниво неоспорне доминантне силе унутар војне организације. Нико, или практично нико, то није ни покушавао да оспори. Генералштаб није послушно прихвато све што би пало на памет некоме у Министарству рата; стекао је право да директно комуницира са командантима јединица па чак и привилегију директног приступа до краља. 
Брилијантне пруске победе на Кениграцу (нем. Königgrätz) 1866. и Седану 1870.г. навеле су многе друге земље да имитирају овај пруски систем врховног штаба – Аустро – Угарска је то усвојила 1871, Француска 1883, САД 1903, Велика Британија и Русија 1906, а највећи део Латинске Америке до 1914.г. 
У Прусији је рат са Аустријом разоткрио све слабости не само артиљерије но и војне медицине. На савет армисјког хирурха Г . Ф Ф. Лефлера (нем. Löfler), краљ Вилхелм I од Хоенцолерна је сазвао конференцију водећих хирурга, а као резултат овога била је извршене комплетна реорганизација војно-медицинске службе. Поред тога повећани су контигенти добровољних одреда болничара. 
У Француско-пруском рату тачно се знало који је хирург био надлежан да командује медицинском јединицом прикљученом уз сваки батаљон, пук, дивизију и корпус. један главни хирург командовао је војно-медицинским службама читаве армије. Рањеници су били евакуисани са попришта, веома експедитивно; преко пољске амбуланте, у станици за превијање, па у пољску болницу, а озбиљнији случајеви су доспевали у евакуциону болницу, и најзад у неку од болница при неком од гарнизона или база. Управо је тај рат, ушао у историју по томе што је по први пут у неком великом рату у коме је број погинулих на бојишту био већи но број помрлих од разних болести – тифуса, дизентерије, вариоле вере ... Део одговора на ово питање лежи у чињеници да су пруски војници, за разлику од француских, пре рата добили вакцину против великих богиња, тј. вариоле вере. Тако се од великих богиња разболело само 4835 пруских војника, а француских 14178.

Теофан Исповедник (, , 758. или 760–817) је био византијски духовник, летописац и заштитник поштовања икона.
Српска православна црква слави га 12. марта по црквеном, а 25. марта по грегоријанском календару.
Прозват је Сигријан због места Сигрије, где је рођен. Био је сродник цара Лава Исавријанина и његовог сина Копронима. Имао је огромно богатство. Али све то изгуби своју вредност за Теофана онда када је искрено поверовао у Христа. Тада се он опирао својој женидби, али пошто је ипак био приморан оженио се. Успео је да усаветује своју невесту да живе целомудрено као брат и сестра. А чим су му помрели родитељи, жена му је отишла у један манастир, а он у други. Његов манастир је био у Сигријанским горама у Кизичкој области. Некад славан и богат Теофан је живео у манастиру као последњи убожјак. И сви су се дивили таквој промени код њега. Па пошто је постао чувен због своје силне вере, уздржљивости и мудрости, био је позван на VII васељенски сабор у Никеји, на коме се утврдило поштовање икона. 
Хришћани верују да му је Бог због велике чистоте и целомудрености дао дар чудотворства, те је лечио све болести, нарочито манијаштво и лудило. За све болне и невољне он се молио Богу, и молитвом својом помагао им. Само кад се он разболео и боловао дуго, није хтео да се помоли Богу за своје оздрављење, него је трпео болест са благодарношћу. Када опет наста гоњење икона од стране цара Лава Јерменина, тада је свети Теофан доведен у Цариград и бачен у тамницу где је две године провео у муци и понижењу. Тада га је послао цар на заточење на острво Самотрак, а хришћани верују да је он то раније провидео духом својим и рекао тамничарима. Али кад је стигао на Самотрак, поживео је још само двадесет три дана и потом преминуо.
Византијска хронографија у Теофановом делу, написаном у другој деценији IX века, доживљава свој врхунац у погледу квалитета и критичности. На подстицај Георгија Синкела одлучио је да настави његову недовршену хронику и писао од 810. до 814. дело "Хроника" (Χρονογραφία), у коме је обрадио време од 284. до 813. године. Дело је распоређено хронолошки према годинама од стварања света (александријска ера), али Теофан даје и хришћанске године, године владавина римских и византијских царева, персијских краљева, односно калифа итд. 
Извори, које аутор не наводи, многобројни су. За V век највише се служио црквеним историјама Сократа Схоластика, Созоменa, Теодорета. Такође, користио је и световне ауторе Малалу, Прокопија, Агатију, Јована Ефеског, Теофилакта Симокату и Ускршњу хронику. Велики значај има део који обрађује VII и VIII век: сви оригинални извори за тај важан период византијске историје су изгубљени (на пример тзв. Μέγας χρονογράφος из VIII века, хроника Трајана Патрикија), тако да једине вести о њему имамо из Теофановог и Нићифоровог дела.
Теофаново дело је типична средњовековна хроника, без учености, чак без историјске објективности у посматрању (тако, на пример, аутор испољава отворену мржњу према свом савременику цару Нићифору I, која је свакако личне природе). Чак и кад говори као савременик, подаци другог извора су тачнији и садржајнији. Извесна резервисаност према Теофановом начину обраде материјала мора се протезати, дакле, и на онај део хронике у коме он преноси изгубљене савремене изворе, иако су му подаци које преноси из арапских извора врло тачни. 
Писана популарно, народским језиком, Теофанова хроника имала је великог утицаја на каснију византијску хронографију. Запад се с њом рано упознао преко латинског превода папског библиотекара Анастасија (873-875), тако да су и у западну књижевност продрли поједини њени делови. Теофан је, такође, значајан извор за приказ историје Словена.
Теофанова хроника је настављена, али не срећно: "Теофанов настављач" (до 961) далеко је мање поуздан као историјски извор, а не ни много добар у чисто књижевном смислу, с обзиром на свој усиљени панегирички тон када говори о Македонској династији. Ипак је то једна од најчувенијих хроника чији настанак пада у други период иконоборства, а писац каже да је дело написао на молбу цара Константина VII Порфирогенита. Прве четири књиге стварно представљају хронолошки наставак Теофана Хомологета, чија је хроника допирала до 813. године, а затим долази 5. књига у којој је описан живот Василија I и коју је вероватно написао сам Константин VII. Следећа, 6. књига, дели се на два дела: први, од 886. до 948, који је преузет из неке друге хронике, те други, који обрађује владавину самог Константина VII и један део владе Романа II, до 961. године. 
Списи ове хронике настали су у разна времена и од разних аутора. Ту има и елемената историјске критике, а често долази и до противречних информација о истом догађају и до супротних оцена неких личности, до чега је могло доћи управо због преузимања различитих извора. "Теофанов настављач" значајан је по томе што прекида са хаотичним приказом историје у временском низу, већ се историјски догађаји издвајају и добијају организацију. И овде се, наравно, све интерпретира божјом вољом, по традицији византијске историографије. Општа тенденција хронике је оцрнити Михаила III и узвисити Василија I, али се у 6. књизи однос према македонској династији мења.

Авит је постао -{magister militum}- у време цара Петронија Максима. Када је вандалски краљ Гејзерик напао Рим, налазио се у дипломатској мисији на двору визиготског краља Теодорика II у Тулузу. Гејзериков напад је довео до краја власти Петронија Максима, па је Теодорик од Авита затражио да преузме римски трон. Авита су подржали гало-римски сенатори и 9. јула 455. војници су га прогласили за цара. Два месеца касније ушао је у Рим.
Авит није био популаран међу становницима Рима. Када је његов напад на Вандале 455. године пропао и када су они кренули у контранапад, његов положај је био врло лош. Дошло је до глади у Риму, која је узроковала велику кризу и Авит је био принуђен да истопи бронзане статуе по граду како би исплатио војнике. Рицимер и Мајоријан су искористили прилику и повели устанак против Авита. 
Авит је побегао у Арл и затражио је помоћ од Теодорика -{II}-, али му овај није одговорио будући да је у Шпанији ратовао против Свева. Авит је ипак сакупио ипак војску и покушао да се врати у Италију. Поражен је и заробљен код Плаценције. Поштеђен му је живот, а чак му је било одобрено да постане епископ Плаценције. Упркос томе, Авит се плашио за свој живот и покушао је да побегне у Галију. Према Гргуру Турском, умро је на путу у Галију. По другим изворима био је убијен.


Симеон Нови Богослов (око 949–1022) је био византијски монах и мистички писац. Назван је Новим Богословом како би се разликовао од друга два православна свеца који такође носе епитет „Богослов“ - апостола Јована и Григорија Богослова.
Симеон је рођен око 949. у Галати Пафлагонијској (Мала Азија), а школовао се у Цариграду. Био је дворјанин цара Василија и Константина Порфирогенита. Након тога је оставио свет и повукао се у Студитски манастир, где се подвизавао под руководством старца Симеона Студите. Био је оријентисан првенствено на монашку контемплацију. Својим духовним искуствима, која је доживео под непосредним утицајем Духовне лествице Јована Лествичника, а која је и записао, Симеон је ударио темеље исихазму, контемплативној молитви која је цветала у византијском православљу у 14. веку. Симеон је 980. године постао старишана манастира Светог Маме (Маманта) близу Цариграда. Године 1009. морао се повући с овог положаја у Хризопољ близу Цариграда због превише строгог управљања манастиром и због сукоба с цариградским патријархом око метода духовности, посебно његове привржености свом духовном оцу Симеону Студити. Након тога је постао отшелник.
Преминуо је 1022. или 1032. године у Хрисопољу. Православна црква слави га 12. марта по јулијанском, а 25. марта по грегоријанском календару.
Симеон је писао катихезе, теолошке и етичке проповеди, писма, Химне о Љубави божјој (у којима описује своја духовна искуства) те Практичне и теолошке главе, које су састављене у виду стослова ("центурија") тј. низова од по стотину афоризама. Чувена му је и Посланица о исповедању, дуго приписивана Јовану Дамаскину, која је једно од најважнијих сведочанстава о духовним концепцијама византијског монаштва. Симеонова мистичка теологија представља посебну фазу у развију грчке духовности која је започела још крајем 2. века. Њена средишња тема јесте уверење да, примењујући уобичајене методе умне молитве, човек може доживети контемплативну „визију светлости“, што је симболични термин који означава интуитивно просветљење које мистик спознаје приликом свог сусретања с непознатим божанским. Симеон је наглашавао да такво искуство могу постићи сви који се дубински посвете молитвеном животу те да је темељно за тумачење Светог писма.


Папа Гргур I или Гргур Велики (око 540 – 604), је био римски епископ од 3. септембра 590. до своје смрти 12. марта 604. На православном истоку је познат као Григорије Велики или Григорије Двојеслов (дијалогичар), због дијалога које је писао.
Био је син сенатора Гордијана, а и он је потом био сенатор и начелник града Рима. Али чим му је отац умро, он се предао духовном животу. Од свог великог богатства сазидао је шест манастира у Сицилији и седми у Риму у част апостола Андреје, у коме се и он постриже. Силвија, мајка његова, такође се замонашила у једном женском манастиру. По смрти папе Пелагија Григорије је изабран за папу. Хришћани верују да он није хтео да прихвати то, али да га је Господ проказао онима који су га тражили на тај начин што се појавио стуб огњени од земље до неба на оном месту где се Григорије крио. Био је необично милосрдан. Сав свој доходак употребљавао је на прављење склоништа беднима и на гостопримство. Често је призивао бедне људе и служио им око трпезе. Бавио се и писањем корисних књига. Двојеслов, или Сабеседник, назива се јер је написао књигу под тим именом, у којој је изнео врлине и чуда италијских светитеља. Саставио је и свету Литургију Пређеосвећених Дарова, која се служи средом и петком за време Часнога поста. Хришћани верују да је његов архиђакон Петар виђао је голуба да лети изнад његове главе кад је седео и писао. Преминуо је 604. године.
Српска православна црква слави га као светог Григорија Двојеслова 12. марта по црквеном, а 25. марта по грегоријанском календару.
У периоду од 476. до 554. године Италијом су владали Германи, најпре Одоакар, касније Теодорих и његови наследници. Након четрнаестогодишње византијске владавине, године 568. Лангобарди започињу освајање Италије. Византијско царство сачувало је само приобалне енклаве од којих су најважнији били Рим, Напуљ и Равена. Гргур се родио још у време германске владавине, године 540. До 573. године вршио је функцију перфекта Рима. Потом је напустио световну каријеру и, користећи се богатством своје породице, основао неколико манастира на Сицилији и манастир Светог Андрије у Риму. Од 578. године је у служби папе као представник у Константинопољу (579—585). Године 590. постао је епископ Рима. 
Италија је у то време била захваћена ратом између Византије и Лангобарда. Због тога је Гргур често предузимао одбрану и управу над Римом. Био је његов најзначајнији становник, морални вођа и најбогатији грађанин. Прихватио је на хиљаде избеглица са лангобардске територије, плаћао милицију, бринуо се о снабдевању града, преговарао са Лангобардима и сл. 
Гргур је био први монах који је постао папа. Наставио је да живи монашким животом и током понтификата. Први је од папа који се заинтересовао за варваре. Неговао је односе са лангобардским, франачким и визиготским краљевима. Организовао је експедицију за покрштавање Англосаксонаца. 



















Флавије Зенон Август (; 425-491) је био цар Источног римског царства (9. фебруар 474.-9. април 491.) и то један од истакнутијих византијских царева. Домаће побуне и религиозна неслагања загорчавали су његову владавину, која је ипак успела у некој мери на спољном плану. Владао је током раздобља краја Римског царства, а сам је доста допринео да се царсво на Истоку стабилизује.
Потиче из подручја данашње Јерменије. Звао се Тарасикодиса и припадао је Исавријанцима. Исавријанци су били, како се сматра преци Курда, а Римљани су их сматрали варварима, иако су били римски грађани више од два века. Добро познат као ратник, Тарасикодиса је привукао пажњу цара Лава у 460-тим, кад је цар Лав I тражио алтернативу све непоузданијим германским и аланским плаћеницима. Показао је да је Ардабур издајица. То је био син главног источног војног команданта Аспара, који је припадао Аланима.
Већ 468. године цар Лав I почиње сматрати Тарасикодису најбољим генералом, јер су се остали генерали показали толико некомпетентни (а можда и издајници), да су у рату против Вандала довели византијску флоту до тешког пораза.
Док је Тарасикодиса ратовао по Тракији, једва је избегао атентат који му је припремио Аспар. Аспар је због тога убијен по наређењу цара Лава, а Тарасикодиса по повратку у престоницу постаје главни војни командант (-{magister militum}-).
Да би био прихватљивији римској хијерархији, а и грчком становништву Константинопоља, Тарасикодиса усваја грчко име Зенон и користи га цели живот након женидбе 468. године са Аријадном, кћерком цара Лава. Тиме је цар Лав I добијао исавријску подршку. Зенонов син ће постати цар Лав II, после смрти деде 473. године.
У међувремену Зенон је успешно водио војне походе. Истерао је Вандале из Епира, који су ови заузели 469. године. Хуни и Гепиди су упадали јужно од Дунава, па је Зенон послао војску против њих.
Пошто је Лав II био премлад да сам влада, Аријадна и њена мајка су убедили Зенона да дели царску титулу, што је и учињено 9. фебруара 474. Кад је 17. новембра након болести умро Лав II, Зенон постаје једини цар.
Зенон је био непопуларан и међу људима и у сенату због страног порекла. Верина, жена цара Лава, потицала је побуну против Зенона и омражених Исавријанаца у корист свог брата Василиска. Зенон бива присиљен да напусти Константинопољ јануара 475. године и одлази у Антиохију. Василиск је био неопуларан, а власт огрезла у корупцији. Један његов генерал је побегао Зенону. Све то је омогућило лак повратак Зенону. У Антиохији скупља армију, углавном од Исавријанаца и улази у Константинопољ августа 476. године.
Одоакар је свргао 4. септембра 476. године последњег западно-римског цара Ромула Августула. Постао је први варварски краљ Италије. Тражио је од Зенона да га призна врховним командантом (патрицијем) на подручју Италије са намером да заправо влада без цара. Зенон је то одобрио и тиме је само теоретски постао први цар уједињеног Римског царства након 395. године. У ствари Зенон је отписао запад, а Одоакар је владао без контроле, све док Одоакар није прекршио споразум са Зеноном.
У исто време Зенон је послао мисију у Картагину, са намером да се склопи трајни мировни споразум са Вандалима. Вандали су вршили сталне нападе на западне градове и трговачку флоту. Склапајући споразум са Вандалима Зенон им признаје независно краљевство са свим територијама које су освојили, а Вандали престају са нападима на градове и трговачку флоту. Тај мир је владао следећих 50 година.
Од 472. двојица остроготских вођа Теодорик Велики и Теодорик Страбон су била стална опасност. Понекад би Зенон успевао да их завади једног против другога, али и они су се мешали у његове династичке борбе. Морао је да их плаћа и давао им је високе положаје да би их одвратио од напада на Константинопољ. Теодорик Велики је постајао све већи проблем на Балкану. Зенон решава проблем тако да га наводи да 487. године нападне Одоакара и да оснује остроготско краљевство у Италији. Тиме је Зенон елиминисао германско присуство на истоку.
Пошто није имао друге деце, осим умрлог сина, након смрти 491. године његова царица Аријадна протура за цара једног од нижих дворских чиновника Анастасија, који се венчао с њом 40 дана након Зенонове смрти. То је почетак грађанског рата. Против њих се диже Лонгин, брат Зенонов, са својим земљацима Исавријанцима. Лонгина су ухватили и протерали у Египат, али устанак се разбуктао толико по Исаврији, да је византијској војсци требало 3 године да га угуши, а Исавријанце су раселили и населили у Тракији.




















Бент Ларсен (рођен 4. марта 1935 -9. септембар 2010). је дански шахиста. Живео је у Аргентини.
Ларсена сматрају најјачим шахистом икада рођеним у Данској, a много година, уз Бобија Фишера и Светозара Глигорића био је један од ретких несовјетских шахиста који су се равноправно носили са екипом совјетских шахиста. Победио је на међузонским турнирима три пута (1964. у Амстердаму, 1967. у Сусу у Тунису и 1976. у Билу у Швајцарској). Постао је интернационални мајстор у својој деветнаестој години, а две године касније добио је титулу велемајстора.
На мечевима кандидата 1965. изгубио је у полуфиналу од Михаила Таља, бившег светског шампиона. Године 1968. изгубио је у полуфиналу од Бориса Спаског, који је потом освојио титулу, а 1971. изгубио је у полуфиналу резултатом 0:6 од Бобија Фишера, који је такође након тога освојио титулу светског шампиона.
Године 1988. изгубио је партију од шаховског рачунара Дубоке мисли () на шампионату „"Software Toolworks"“, и тако постао први велемајстор и шахиста с највишим ЕЛО рејтингом (тада 2.560 поена) кога је победио рачунар на турниру.
Ларсен је наставио да повремено игра до данашњих дана. Године 1999. завршио је као седми од 10 учесника на првенству Данске, а 2002. је био четврти на нокаут Меморијалу Најдорфа. У јулу 2004. његов ЕЛО рејтинг у ФИДЕ био је 2.461.
Ларсен је био маштовит шахиста, више желећи да испроба неортодоксне идеје него да иде сигурним путевима, а познат је по повременим необичним отварањима. Он је од малог броја модерних велемајстора који су често користили Бердово отварање (1. f4), а почетни потез 1. b3 понекад се назива Нимцовић-Ларсенов напад у његову (и Нимцовићеву) част.
Иако Ларсен има негативан резултат са Бобијем Фишером, он је два пута победио Фишера играјући црним фигурама. Ево једне од његових победа у Санта Моници из 1966. (потези су дати у алгебарској шаховској нотацији):
1. e4 e5 2. Sf3 Sc6 3. Lb5 a6 4. La4 Sf6 5. O-O Sxe4 6. d4 b5 7. Lb3 d5 8. dxe5 Le6 9. c3 Lc5 10. Sbd2 O-O 11. Lc2 Lf5 12. Sb3 Lg4 13. Sxc5 Sxc5 14. Te1 Re8 15. Le3 Se6 16. Kd3 g6 17. Lh6 Le7 18. Sd4 Lf5 19. Sxf5 Sxf5 20. Ld2 Kh4 21. Kf1 Sc5 22. g3 Kc4 23. Kg2 Sd3 24. Lxd3 Kxd3 25. Lg5 c6 26. g4 Sg7 27. Te3 Kd2 28. b3 b4 29. Kh3 bxc3 30. Kh6 Se6 0-1

Земљотрес или потрес (трус) настаје услед померања тектонских плоча, кретања Земљине коре или појаве удара, а последица је подрхтавање Земљине коре због ослобађања велике енергије. Тектонске плоче се годишње помере 2 до 3 cm али насупрот томе земљотреси се дешавају врло често. Насупрот распрострањеном уверењу да су то ретке појаве, они се дешавају врло често, али њихов највећи број је слабог интензитета и јавља се на релативно малим површинама копнених простора или океанског дна. 
На земљиној површини, земљотреси се могу манифестовати као дрмање или дислоцирање тла. Понекада, могу изазивати појаву цунамија, разорног морског таласа. До земљотреса долази услед "заглављивања" тектонских плоча при чему долази до напрезања стенске масе и оног тренутка када напрезање постане толико да га стене не могу издржати долази до ломљења и клизања дуж раседа.
Земљотреси могу настати природно или као резултат људске активности. Мањи земљотреси могу такође бити изазвани вулканском активношћу, клизањем тла, експлозијама и нуклеарним тестовима. У најширем значењу реч земљотрес се користи да опише било који сеизмични догађај - било да је у питању природни феномен или догађај изазван од стране људи — а који генерише сеизмичке таласе.
Земљотреси улазе у ред најстрашнијих природних катастрофа које се дешавају на Земљи, због чега су још од искона привлачили пажњу људског рода. Због тога податке о земљотресима налазимо у записима старим више хиљада година. Ипак, значајнија проучавања земљотреса одвијала су се тек од 19. века. 
Земљотрес је осциловање честица тла изазвано природним или вештачким узроцима. Последица су ослобођене Земљине унутрашње енергије. За скуп свих сеизмичких појава употребљава се заједнички назив сеизмизам. Сеизмизам или потреси су изненадна и кратка подрхтавања делова земљине коре.
Потрес је процес ослобађања кинетичке енергије на неком небеском телу. Потрес на нашој планети назива се земљотрес. Догађа се у Земљиној литосфери или непосредно испод, у следећем слоју тзв. астеносфери и "плашту", који чини већину Земљине масе. Део кинетичке енергије који се расипа путем литосфере назива се сеизмичка енергија и мери се у сеизмолошким опсерваторијама (станицама). Код већине земљотреса сеизмичка енергија је пропорционална укупној кинетичкој енергији. Зато су за већину потреба површинске опсерваторије довољне, а осим површинских копнених постоје још и дубинске копнене, те подморске опсерваторије. Ослобађање енергије може бити континуирано, када говоримо о "спором земљотресу" и који може трајати годинама, или привидно тренутно, када земљотрес обично траје краће од једног минута. Земљотреси могу бити природни тј. настали услед деловања сила природе, или вештачки изазвани активношћу човека, нпр. детонацијом експлозивних средстава.
Узроци потреса на другим небеским телима не морају бити истог порекла као на Земљи. Стога је и са становишта физике оправдано израз "земљотрес" користити искључиво за Земљу, а "потрес" за сва небеска тела. Тако се потреси на другим небеским телима у научној литератури називају према том телу, нпр. они на Месецу називају се "лунатреси". У енглеском говорном подручју међутим честа је и употреба израза потрес (-{"quake"}-) као скраћенице за земљотрес (-{"earthquake"}-). Наука која се бави изучавањем земљотреса и сродних процеса је сеизмологија и заснива се на директним мерењима. Наука која изучава потресе на другим небеским телима је астросеизмологија и углавном се заснива на индиректним опажањима. Пример овога је опажање акустичних својстава Сунчевих гасова, пошто су акустични таласи у бити таласи кинетичке енергије који се простиру кроз гасове, нпр. у атмосфери. У Сунчевом систему потресе узрокују хемијске реакције код гасовитих небеских тела, односно плимне силе те снажна вулканска активност код стеновитих тела.
Земљотреси се, према начину постанка деле на природне и вештачке. Природни земљотреси се, даље, могу поделити на спонтане и изазване. Спонтани земљотреси су они који настају услед кретања литосферних плоча, па се називају и тектонски земљотреси. У групу изазвних природних земљотреса спадају вулкански и урвински земљотреси. 
Тектонски земљотреси настају ослобађањем сеизмичке енергије у Земљиној кори. Настају под дејством великих притисака у стенским масама Земљине коре, најчешће изазване померањем већих блокова Земљине коре. Тако долази до изненадног лома стенске масе, који је праћен еластичним деформацијама околних стенских маса, које се затим шире у простор у облику сеизмичких таласа. 
Узроци покрета у литосфери су конвекцијска струјања која се дешавају у астеносфери. Том приликом се хладнија магма спушта из горњих делова, и из доњих делова према површини гура топлију магму (слично процесу кључања воде), што доводи до ширења океанског дна. 
Литосфера је разломљена у више плоча, које се међусобно мимоилазе, сударају и разилазе.
Мимоилажење плоча се развија близу зона ширења, мада не мора увек бити везано за њих. У овим зонама су потреси врло чести, јер је астеносфера охлађена и чврста, велике вискозности. 
Разилажење плоча се одвија најчешће на океанском дну, док постоје само два примера разилажења на копну - Исланд и источна Африка. Дуж ових граница потреси су ређи, јер је астеносфера још увек житка и мале вискозности. 
Субдукција плоча се развија у областима сударања океанских и/или континенталних плоча. Плоче су овде већ очврсле и хлађене, па су и земљотреси овде најчешћи и најјачи. 
Вулкански земљотреси настају као последица кретања магме у областима савремених вулкана. У непосредној су вези са снажним вулканским ерупцијама и експлозијама вулканских гасова и пара. 
Урвински земљотреси настају као последица обрушавања сводова и бокова великих пећина и подземних просторија. Обично се јављају у теренима изграђеним од кречњака, гипса и других стена подложних лаком разарању у којима настају пећине различитих димензија. 
Вештачки (антропогени) земљотреси настају услед делатности човека, односно његовим дејством на природну средину. Најчешћи пример таквих активности може се пратити у областима у којима су формирана велика вештачка акумулациона језера, где се формирају тзв. индуковани земљотреси. Групи вештачких земљотреса припада и сеизмичка активност стимулисана упумпавањем воде у дубоке бушотине (на пример, за потребе експлоатације геотермалне енергије из Земљине унутрашњости).
Литосфера је непрестано изложена деловању различитих унутарњих и вањских сила које напрежу стенску масу. На тај начин стење накупља велику потенцијалну енергију. Сваки материјал временом попушта напрезању и ослобађа се стреса испуштањем кинетичке тј. стварне енергије. Велику већину земљотреса карактеришемо као "слабе" пошто не разарају вештачке објекте. Већина слабих земљотреса догађа се кад стенска маса досегне своју материјалну нестабилност. Мањи број земљотреса су разорни по вештачке објекте. Већина таквих земљотреса настаје услед тектонске активности Земље тј. међусобним трењем коре и плашта у покрету, најчешће дуж постојећих распуклина у Земљиној кори као што су раседи, бразде или ровови. Међутим билеже се разорни земљотреси и у тектонски неактивним подручјима, као и они који стварају нове распуклине и друге геоморфолошке облике.
Брзина простирања таласа зависи од густине и еластичности медија у који таласи продиру. Брзине се за нашу планету крећу од око 3-8 -{km/s}- у Земљиној кори, па до 13 -{km/s}- у најдубљем делу плашта. Земљотреси производе разне врсте таласа с различитим брзинама. При проласку преко сеизмолошких опсерваторија, њихово различито време путовања омогућава научницима да лоцирају "жариште" (или "фокус", или хипоцентар) земљотреса.
У геофизици, таласи исијани током земљотреса користе се на два основна начина: "томографски" где се, слично као у медицини, користе рефракција и рефлексија таласа за испитивање унутрашњости, те "осцилацијски" где се идентификација појединих сегмената Земљине унутрашњости врши односно њихова физичко-хемијска својства испитују посматрањем властитих слободних осцилација Земље карактеристичних за неки њен сегмент или процес. Захваљујући великој глобалној мрежи сеизмолошких опсерваторија, сеизмичка томографија је заступљенији начин. Недостатак оба ова начина је то што се могу користити само кад се деси врло јак земљотрес. То је наиме једина појава на Земљи, код које долази до испуштања довољне количине кинетичке енергије да би се добила резолуција (јасноћа) неопходна за дводимензионално или тродимензионално осликавање односно изучавање унутрашњости планете.
Два основна типа сеизмичких таласа су "телесни таласи" и "површински таласи". Постоје и други начини простирања таласа али они нису од великог значаја у сеизмологији односно геофизици.
Телесни таласи путују кроз унутрашњост Земље. Они следе путању зрака закривљену променљивом густином и Јанговим модулом (крутошћу) Земљине унутрашњости. Густина и модули заузврат варирају у складу с променама температуре, састава и фазе. Овај ефекат је сличан рефракцији светлосних таласа.
Површински таласи су аналогни воденим таласима а путују по Земљиној површини, и то спорије него телесни таласи. Услед њихове ниске фреквенције, дуготрајности те велике амплитуде, они су већином најразорнија врста сеизмичких таласа. Постоје два подтипа површинских таласа: "Рејлијеви таласи", те "Лавови таласи".
У истраживању и пракси најкориснији су П и С таласи, на два главна начина: у геофизици код изучавања физичко-хемијских својстава унутрашњости Земље, те у сеизмологији код лоцирања земљотреса.
Таласи исијавани током јаких земљотреса представљају главни извор информација у истраживању најдубљих региона наше планете.
На пример, кад се земљотрес догоди, сеизмометри у близини епицентра све до удаљености око 90 -{km}- су у стању забележити и П и С таласе, али они удаљенији више не препознају високе фреквенције првог С таласа. Пошто попречни таласи не могу пролазити кроз течност, овај феномен је послужио као првобитни доказ данас добро познате чињенице да је Земљино спољашње језгро течно. Слично је претпостављено да и Месец има чврсто језгро, али су каснија истраживања указала да је Месечево језгро можда истопљено.
У случају локалних односно ближих земљотреса, разлика у времену наиласка (доласка првих) П и С таласа користи се за одређивање удаљености земљотреса. У случају земљотреса на огромним раздаљинама, неопходне су барем четири "географски разнолике" (тј. што равномерније распоређене око хипоцентра) сеизмолошке станице на заједничком систему праћења протока времена. На њима се бележи време наиласка П таласа, из чега се онда рачуна јединствено време и локација земљотреса. Типично, десетине или чак стотине наилазака П таласа користе се за прорачун једног хипоцентра. Уобичајена су неслагања у прорачуну хипоцентра до 0,5 секунди код удаљених, а 0,1-0,2 секунди код локалних земљотреса. Ово практично значи да је већина дојављених наилазака П таласа у сагласности с прорачуном локације хипоцентра. Типичан алгоритам за рачунање локације је итеративан (тј. решењу се приближава у корацима), а започиње с претпоставком да се земљотрес десио на дубини од 33 -{km}-, да би се потом подешавањем дубине минимизирали остаци из прорачуна. Већина земљотреса дешава се на дубинама до 100 -{km}-.
Брз и најмање поуздан начин одређивања раздаљине између сеизмометра и исходишта сеизмичког таласа до 200 -{km}- удаљености, је множењем кашњења тј. разлике времена надолазака П таласа и С таласа у секундама, са 8 -{km/s}-. Савремене мреже сеизмолошких опсерваторија служе се комплекснијим и поузданијим начинима за лоцирање земљотреса.
На огромним раздаљинама односно глобално, првопридошли П таласи су претходно путовали дубоко у унутрашњост Земљиног плашта, и можда се чак и рефлектовали од вањско језгро, пре него што су допутовали назад до Земљине површине где их је забележила сеизмолошка опсерваторија. Таласи на овај начин путују брже него да су се од земљотреса до сеизмометра кретали праволинијски. Разлог томе је што се, у складу с Хајгенсовим принципом, брзина кретања унутар Земље знатно повећава. По том принципу густина унутар планете расте с дубином, што би само по себи успорило таласе, али пошто с дубином још више расте и модулус стена, дубље значи брже. Стога дужи пут може захтевати краће време.
Да би се прецизно израчунала локација хипоцентра, стварно време путовања мора бити познато с великом тачношћу. Зато је од велике важности да опсерваторије буду на истом систему праћења протока времена. Данас у ту сврху најчешће служи систем глобалног позиционирања ГПС, који као саставни део своје навигацијске радио-поруке садржи и време. Будући да у свакој секунди времена П таласи превале велике раздаљине, чак и грешка од 0,5 -{s}- у прорачуну времена наиласка може значити за више стотина километара погрешан прорачун удаљености па тиме и локације земљотреса. У пракси се стога користе наиласци П таласа у велики број сеизмолошких станица заједно, како би се на тај начин грешке умањиле или поништиле. Тако срачуната локација епицентра данас је углавном поуздана, и креће се у просеку око 10-50 -{km}- глобално. Густе мреже блиских станица, какве постоје нпр. у Калифорнији, омогућују тачност од око 1 -{km}-. Далеко већа тачност је остварива кад се време мери директно помоћу унакрсног корелисања таласних фронтова.
Опис земљотреса садржи податке о јачини (тј. "магнитуди"), локацији и врсти цепања Земљине коре. Опис локације земљотреса зависи од тога да ли је важније да се посматра земљотрес по његовој стварној јачини и у хипоцентру, или пак у пројекцији тог жаришта на површину епицентру. У првом случају обично је реч о геофизичким и сеизмолошким истраживањима, а у другом о социо-економским студијама.
Јачина земљотреса описује се на два главна начина. У првом који користи "Рихтерову скалу" и њене варијације, мери се количина кинетичке енергије емитоване у хипоцентру. Ова скала је логаритамска, па сваки наредни степен означава да је земљотрес био десет пута јачи од оног с претходно нижим степеном јачине. Ова скала садржи степене од 0 до 9,5. У другом начину који користи "Меркалијеву скалу" и њене варијације, процењују се последице земљотреса на површини, а према штетама за људску заједницу насталим у околини епицентра. Ова скала је апстрактна и садржи степене од -{II}- до -{XII}-. Први је чулно неприметан, док је -{XII}- степен катастрофалан у смислу рушења свих грађевина и значајних измена рељефа.
По дубини, земљотреси се деле на плитке и дубоке. При томе се они најплићи означавају дубином 10 -{km}-, што се користи и кад се плитка дубина не може прецизно утврдити. Најдубљи забележени земљотреси били су на дубинама око 700 -{km}-. Подела земљотреса по дубини није урврђена конвенцијом. Механизам настанка дубоких земљотреса није разјашњен, будући да материјал на тим дубинама није у чврстом стању.
Током последњих деценија развијен је и метод карактеризације земљотреса одређивањем њиховог момент-тензора. Тензор је математичка генерализација концепта вектора. Овом методом описују се начин и просторна оријентација ослобађања кинетичке енергије у жаришту, које тиме више није поједностављено представљано тачком, него га се може описивати с одређеним степеном сложености.
Нпр. снажнији земљотреси, који се често називају "тектонски земљотреси" и који по магнитуди досежу 7 или више степени на Рихтеровој скали, сада се могу карактерисати прецизније. То значи да се могу описивати у времену и просторно - дуж издужених геоморфолошких структура попут раседа и сл. - чак и по неколико стотина километара.
Резултат новог приступа је и моментна магнитуда -{M}-, којом се одређује величина земљотреса. Овим методом је омогућено посматрање тектонских земљотреса у ширем тј. глобалном контексту, уз наду да ће то можда помоћи у утврђивању узрока тектонике.
Поред фрактуре стенске масе, узроци слабијих земљотреса су још и пуњење па пражњење акумулационих језера, рударство, сезонске падавине нарочито снежне, и др. Велике кише у стању су да лубрикују већ напрегнуте раседе, мењајући физичка и хемијска својства материјала укључујући плашт, те тако поспешују појаву слабијих или јачих земљотреса.
Узроци тектонике као генератора разорних земљотреса су непознати. То је зато што су нејасни извори енергије неопходне за покретање тектонских маса. О узроцима појаве тектонике на Земљи постоје најмање четири физичке хипотезе. Узроци очито могу бити унутар и изван земаље, или њихова комбинација.
Предвиђања земљотреса још увек нису могућа. Да би неко предвиђање било од користи, потребно је да се тачно прогнозира магнитуда, време и локација земљотреса.
Подморски природни земљотреси некада изазову цунами, у делу океана или мора где топографија дна својим погодним обликом увећава учинак емитоване кинетичке енергије. Услед плиткости и релативно мале величине те затворености Јадранског мора, могућност цунамија након земљотреса дуж јужне (Италија) или северне обале (Далмација, босанско, црногорско и албанско приморје), је практично занемарива.
Раседи су механички дисконтинуитети стенских маса, по коме се релативно кретање блокова у датом величинском подручју не може занемарити. Жаришта земљотреса налазе се најчешће на овим стенским дисконтиуитетима. Према начину постанка, раседи се деле на: нормалне (гравитационе), транскурентне и реверсне раседе.
Еластични одсек се огледа кроз периоде прикупљања и ослобађања сеизмичке енергије. У првом периоду се прикупља енергија, врше се еластичне деформације, а трење је још увек веће од напона међу плочама. У другом периоду напон превазилази трење међу плочама, и долази до одскока. 
Већина разорних земљотреса настаје међусобним додиром тектонских маса. Постоје три врсте додира тектонских плоча, зависно од начина на који се једна маса крећу у односу другу, као и од разних површинских феномена.
Вектор стварног кретања тектонских плоча је очито функција свих сила које делују на одређену плочу. Степен непознавања доприноса појединих сила кретању појединих плоча је непремостив проблем за глобалне приступе мерењу тектонике. Једини преостали исправни приступ онда је разматрање неког погодно одабраног релативног мерила кретања плоча.
Стога све студије које настоје да глобално „измјере тектонику“, треба узимати с опрезом. Додатан извор њихове непоузданости су сателитски системи кориштени за одређивање локације (-{GPS}-, -{GLONASS}-, -{GALILEO}- и др.). Иако су такви системи врло прецизни, таква мерења по дефиницији нису никада апсолутна односно тачна. Наиме, сви такви сателитски системи су геоцентрични тј. локација и оријентација им је одређена релативно у односу на центар масе Земље. Ти системи тако немају ниједан степен слободе па се не могу узимати као независни тј. апсолутни мерне системи. Резултати њихових мерења увек зависе од почетно одабраног координатног система и његових карактеристика попут оријентације, ротације, динамике, тачности, прецизности итд.
Према англоамеричкој школи мисли у геонаукама, дисипација топлоте из плашта представља довољан извор енергије за тектонску активност Земље. По том вјеровању, сувишна густина океанске литосфере која тоне у субдуктивним зонама је покретач плоча, тј. плоче своју покретљивост дугују релативној густини океанске литосфере и релативној слабости астеносфере. Обе те претпоставке су непотврђене. У том сценарију, када се формира у средњеокеанским браздама, океанска литосфера се претпоставља да је мање густине од астеносфере под њом, али својим старењем постаје све гушћа, те се кондуктивно хлади и дебља. Већа густина старије литосфере у односу на астеносферу испод ње наводно омогућује тоњење литосфере у дубоке зоне плашта у субдукцијским зонама, а слабост астеносфере омогућује лакше кретање плоча ка субдукцијској зони.
Међутим, укупна енергија из свих познатих извора у унутрашњости Земље као и њене околине, недовољна је да објасни помицање тектонских плоча, па узрок тектонике остаје непознат. Осим тога, постоје плоче попут Северноамеричке и највеће Евроазијске, које се крећу а да нигде нису у субдукцији са другим плочама. Стога узрок кретања плоча остаје предметом интензивног истраживања и дебате међу научницима.
Сеизмолошка томографија за неке регионе Земље указује на латерално (бочно) промјењиву дистрибуцију густине у читавом плашту. Такве варијације у густини могу бити материјалне (услед хемије стена), минералне (услед варијабилности минералних структура), или термалне (путем термичког ширења и скупљања, услед топлотне енергије). Манифестација ове промењиве густине је конвекција плашта из сила потиска. Заговарачи горе поменуте хипотезе о дисипацији топлоте плашта као главном покретачу тектонике, тврде и да конвекција плашта директно или индиректно кореспондира кретању плоча. Две преостале силе за које поборници наведене школе мисли сматрају да утичу пресудно на кретање плоча су још "трење" (или "фрикција") и "гравитација". Међутим, за те тврдње нема доказа, односно ако је узрок конвекцији плашта и познат, то не објашњава саму тектонику. Да би та теза била потврђена, та се енергија мора на предвидљив тј. објашњив начин транспортовати у литосферу, да би се плоче уопште могле помаћи. Узроци тектонике настављају бити предметом дебате и истраживања у геодинамици.
Више студија од 2006. устврдиле су да постоји тренд кретања сваке плоче у смеру запада, а услед Земљине ротације и плимне фрикције Месеца. По њима, док се Земља обрће према истоку, Месечева гравитација узрокује мало повлачење Земљине површине уназад, односно привидно западно. Закључак ових студија је да то објашњава зашто Венера и Марс немају текронику, пошто Венера нема месец, а месеци Марса су премали да би правили значајне плимне ефекте на Марс.
Зачетник хипотезе о тектоници плоча, аустријанац Алфред Вегенер, теоретизирао је да утицаји Месеца узрокују тектонику на Земљи. Међутим, научна заједница првенствено англоамеричка, Вагенерово објашњење је у то време одбацила уз објашњење да би директни Месечеви ефекти довели до плимне фрикције, која би заузврат давно зауставила Земљину ротацију. Индиректни ефекти Месеца на Земљу нису никада размотрени односно проучени, иако Вагенер није тврдио да су директни ефекти попут плимне фрикције једини могући лунарни узрочник тектонике.
Англоамеричка школа мисли у геонаукама и данас одбацује Вегенерово становиште о могућем лунарном пореклу тектонике на Земљи. Као доказ за ову апсолутну тврдњу данас, користе се горе поменутим глобалним студијама из релативних (ГПС и др.) мерења. Међутим, западна компонента кретања свих плоча је утврђена ван сваке сумње барем у односу на целокупан доњи сегмент плашта. Такође је утврђено и да се чврсто језгро Земље креће брже од остатка планете. Разлози су непознати и о њима постоји више предложених објашњења, нпр. утицај гравитацијске силе Месеца која наводно успорава литосферу више неголи језгро, утицај магнетног поља саме Земље на своје унутрашње језгро углавном сачињено од жељеза, потом пиезоелектрицитет тако сачињеног унутрашњег језгра, и др.
Тачка земљотреса на месту иницијалне руптуре (место ослобађања енергије) назива се фокус или хипоцентар. Тачка на површини Земље директно изнад хипоцентра назива се епицентар.
Хипоцентар или жариште земљотреса је место у унутрашњости Земљине коре од кога почињу да се простиру сеизмички таласи, односно место на коме се дешава еластични одскок. 
Епицентар је ортогонална пројекција хипоцентра на површ Земље, односно то је место на површи Земље на коме се потрес најјаче осећа. 
Потрес се шири у таласима, а линије којима на карти спајамо места једнаке јачине потреса називамо изосеисте.
Према начину и брзини ширења, потреси могу бити с лонгитудалним или примарним те секундарним или трансверзалним таласима. Лонгитудинални су најбржи и простиру у смеру ширења, док трансверзални изазивају стрмо простирање честица и шире се само кроз чврсту грађу. Други таласи узрокују кружно и водоравно простирање те имају најслабији учинак.
Јачина потреса зависи од више чинилаца као што су количина ослобођене енергије, дубина хипоцентра, удаљености епицентра и грађи Земљине коре. 
Интензитет земљотреса одражава рушилачки ефекат земљортреса на површи Земље. Изражава се различитим скалама, од којих се у Европи најчешће примењују MCS и MSK - 64 скале од 12 степени.
Магнитуда земљотреса представља јединицу мере количине ослобођене енергије у хипоцентру. Изражава се магнитудном скалом Рихтера која нема горњу границу, али пошто још није забележен земљотрес јачине 10, обично се представља до 9 јединица. 
Наука која се бави потресима назива се сеизмологија, но упркос њеном напретку и новим сазнањима, тешко је предвидети појаву потреса и његове последице.
Сеизмоскопи регитрују само да се десио земљотрес, и евентуално амплитуду земљотреса, тако да се може одредити интензитет. Први познати сеизмоскоп направљен је у Кини, и датира од око 4000 година пре нове ере. Помоћу њега било је могуће одредити правац из кога су долазили трусни таласи.
Сеизмографи региструју временску историју потреса. Осцилације се механички или на неки други начин преносе на траку која се креће уједначеном брзином, најчешће 60 или 120 -{mm}- у минуту.
Оптички сеизмографи региструју временску историју потреса на фото осетљивом папиру. Осцилације се преносе преко електронских склопова уз одговарајуће појачање.
Акцелерографи мере убрзање при осциловању честица тла.
Земљотреси могу активирати покретање тла на падинама (клизање), одламање камених блокова и настанак одрона и покретање лавина које могу у брдско-планинским пределима нанети велику материјалну штету и угрозити људске животе.
Пожари могу бити пратиоци земљотреса при чему они обично могу бити изазвани кидањем електричних водова и гасних инфраструктурних праваца.
Ликвефакција настаје, када услед трешења тла, водом засићени грануларни материјал привремено изгуби чврстоћу и почне да се понаша као течност. Ова појава може узроковати знатне штете, како на мостовима тако и на зградама, који се обично нагињу или тону у отечњени седимент.
Потреси с епицентром на дну мора изазивају велике таласе - цунамије који могу досегнути висину и до 30 -{m}- (Цунами у Индијском океану 2004.).
Процењује се да годишње има око 900.000 потреса магнитуде до 2.5 (по Рихтеру) а они јачи су ређи и појављују се сваких 5 до 10 година.
Највећи број земљотреса везан је за границе литосферних плоча. Притом, најјачи земљотреси генеришу се у зонама сучељавања плоча, у простору где се једна плоча подвлачи под другу. Најизразитија таква зона је у ватреном појасу Пацифика, где се догоди 53% свих потреса. Друга по реду зона по броју потреса је медитеранско-алпско-хималајско подручје (41% свих потреса). Земље у којима се догађа највише потреса су: Чиле (повезано са субдукцијом Наска плоче испод Јужноамеричке плоче), Јапан (субдукција Пацифичке плоче под Евроазијску плочу), Индонезија.

Sara Džesika Parker (; Nelsonvil, Ohajo, SAD, 25. mart 1965) je američka glumica. Poznata je po ulozi Keri Bredšo u TV seriji „Seks i grad“.
Rođena je u Nelsonvilu, Ohajo u porodici jevrejskog porekla (otac Stiven, biznismen i majka Barbara). Roditelji su se razveli u njenim ranim godinama i majka joj se ponovo udaje za Pola Forsta, vozača kamiona. Odrasla je sa majkom, očuhom i sedmoro braće i sestara. Kao devojčica pohađala je kurseve pevanja i baleta. Nastupila je i u brodvejskoj predstavi "Grad". Godine 1977. porodica se seli u novo stambeno naselje na Ruzveltovom ostrvom, na Isdt Riveru, između Menhetna i Kvinsa, a kasnije na Menhetn; njeni roditelji su se kasnije preselili u Inglvud, Nju Džersi.
Pohađala je Američku baletsku školu i profesionalnu dečju školu ("American Ballet School and the Professional Children's School"), kasnije gimnaziju "Dvajt Morou". Sa četvoro braće i sestara igrala je u brodvejskoj postavi mjuzikla "MOje pesme, moji snovi", a u periodu od 1977. do 1981. glumi u mjuziklu "Eni", ima manju ulogu u predstavi "Džudi", da bi potom preuzela glavnu ulogu od Andreje Makardle ("Andrea McArdle")i Šeli Brus ("Shelley Bruce").
Godine 1982. dobija sporednu ulogu u TV seriji "Square Pegs". Serija je emitovana samo jednu sezonu, ali je njena gluma primećena. Sledeće dve godine igrala je u četiri filma od kojih je najpoznatiji "Lakonogi" iz 1984. Te godine je ušla u vezu sa glumcem Robertom Daunijem Mlađim ("Robert Downey Jr") iako je Dauni imao problema sa zavisnošću od droga.
U osamdesetim godinama glumila je u nekoliko nezapaženih TV filmova. Karijera joj kreće uzlaznom putanjom kada 1991. snima u romantični film "-{L.A. Story}-". Iste godine je dobila ulogu u filmu - "Medeni mesec u Las Vegasu" "-{Honeymoon in Vegas}-", glumeći sa Nikolasom Kejdžom. Godine 1993 nastupila je u filmu "-{Hocus Pocus}-" koji je dobio negativne kritike. Kasnije se pojavila u filmu sa Džonijem Depom u filmu "Ed Vud". U romantičnoj komediji "-{Miami Rhapsody}-" iz 1995 imala je glavnu ulogu. Tokom 1996 glumila je u pet filmova od kojih je najvažniji bio „Mars napada!“ Tima Bartona.
Godine 1998. prihvata ponudu producentske kuće -{HBO}- da glumi jednu od četiri glavne uloge u sitkomu "Seks i grad".
Serija je u prvoj sezoni bila hit verovatno zbog toga što je serija obrađivala temu seksa, mada se u ugovoru koji je potpisivala nije pominjala golitinja.
Postala je uticajna ličnost u svetu mode, jedna od slavnih lica za koju se smatra da ima stila a časpisi su je često pominjali kao „najbolje obučenu ličnost iz šou-biznisa“. Pored rada na filmu i televiziji, nastupala je i na Brodveju sa mužem Metjuom Broderikom a nominovana je i za nagradu "Tony" u predstavi "-{Once Upon a Mattress}-". Bila je i voditelj na dodeli MTV nagrada 2000. U avgustu 2003. potpisala je ugovor sa "Nutrisse" za reklamiranje proizvoda za negu kose.
Nakon završetka poslednje, šeste sezona serije "Seks i grad" 2004. godine, dobila je nagradu Emi za glavnu žensku ulogu (posle pet prethodnih nominacija). Tada je izjavila da više neće glumiti u televizijskim serijama. U novoj HBO-ovoj seriji "-{Washingtonienne}-" jedan je od izvršnih producenata, ali ne glumi u seriji. Filmska verzija Seksa i grada snimljena je 2004.
U decembru 2005. pojavila u filmu "-{The Family Stone}-" i bila nominovana za Zlatni globus za najbolju žensku ulogu u komediji.
Devedesetih godina bila je nekoliko meseci u vezi sa advokatom/novinarom Džonom Kenedijem Mlađim. U maju 1997. udala se za glumca Metjua Broderika. Venčali su se u građanskoj ceremoniji u istorijskoj sinagogi koja se više ne koristi u religiozne svrhe; oboje se smatraju „Jevrejima po kulturi“. Sin Džejms ("-{James Wilke Broderick}-") rođen je 28. oktobra 2002.
Članica je Holivudskog ženskog političkog komiteta ("-{Hollywood's Women's Political Committee}-"), takođe je Unicefov predstavnik za glumu ("-{Unicef's Representative for the Performing Arts}-"). Godine 2006. putovala je u Liberiju kao Unicefov ambasador.
Od 2006. živi sa mužem i sinom u Njujorku.

Potres se odnosi na:

Цар Лав I (; 401—474), био је цар Византије од 457. до 474. Познат је и под именом Лав Трачанин. Био је задњи у серији царева, које је Алан Аспар, главни командант армије, поставио на трон.
Крунисање цара Лава 7. фебруара 457. године било је прво познато крунисање, које је извео патријарх Константинопоља.
Лав I је направио савез са Исавријанцима, да би елиминисао Аспара, који је са Остроготима држао превише власти у царству. Цена савезништва са Исавријанцима је било венчање његове кћерке са Тарасикодисом, вођом Исавријанаца, који је као Зенон постао цар 474. Због јако много варвара у војсци, овладали су јаки антигермански осећаји у царству, па 471. године цар Лав то користи да се реши Аспара и убија га.
Током владања цара Лава, Балканом су харали Западни Готи и Хуни. Ипак ти варвари нису успевали да заузму Константинопољ због зидина, које су поново изграђене и учвршћене у доба цара Теодосија II, а и због недостатака одговарајућих опсадних справа.
Његова владавина је имала утицај на Западно римско царство. Поставио је Антемија 467. године за цара Западног римског царства. Покушао је да прегази Вандале 468. године, али та експедиција је завршила поразом због издаје и некомпетентности Василиска. Тај пораз је исцрпио царство и губитком људства и финансијски.
Допринос цара Лава историји Запада је био ненамеран. Теодорик Велики је образован и обучаван на двору цара Лава. Ту је научио војну тактику и начин владања царством, што му је послужило кад је после смрти цара Лава постао краљ Острогота.
Цар Лав је такође издао Лавов законик.
Умро је од дизентерије 18. јануара 474. године. Наследио га је унук Лав II, Зенонов син.

Диференцијална криптоанализа је криптографска техника која је примењена највише на блоковске алгоритме. Ова врста анализе анализира разлике односа између парова отвореног текста и шифрата. Те разлике могу послужити за одређивање вероватноће могућих тајних кључева и проналажења највероватнијег тајног кључа. Према томе, напад је по природи статистички и могућ је неуспех, али ретко.
Неке разлике између отворених текстова нападачу више одговарају од осталих па је због тога диференцијална анализа сврстана у категорију напада са одабраним отвореним текстом () али се уз довољне количине текстова може сврстати и у категорију напада са познатим отвореним текстом ().
Диференцијална анализа је примењива на многе блоковске алгориме, али је у прошлости било најзанимљивије анализирати DES стандард за блоковско шифровање. Због тога се готово увек при опису диференцијалне криптоанализе приказује њена ефикасност на DES алгоритам.


Меркали—Канкани—Зибергова скала (MCS скала), познатија само као Меркалијева скала, дефинише појаве и промене које земљотреси изазивају код људи и животиња, уз оцену величине штете на објектима и сагледавање промена у природи, које настају као последице земљотреса. Назив је добила по иницијалима сеизмолога који су је дефинисали (Меркали, Канкани и Зиберг).
Има 12 степени:

Рихтерова скала магнитуде потреса, позната и као скала локалне магнитуде, formula_1, користи се као мера количине ослобођене енергије у хипоцентру, приликом настанка земљотреса. То је логаритамска скала, одређена на основу рачунања логаритма хоризонталне амплитуде највећег помераја и нулте амплитуде, на хоризонталном торзионом сеизмометру типа Вуд-Андерсон. Тако, на пример, земљотрес магнитуде 5 степени Рихтерове скале има амплитуду помераја која је 10 пута већа од амплитуде потреса магнитуде 4 степена. Граница одређивања локалне магнитуде је око 6.8. 
Рихтерова скала је раѕвијена 1930-их.
Иако се и даље користи, Рихтерова скала замењена је скалом магнитуде момента, која, у општем случају, даје исте вредности.

Бојни крсташ (ен: "Battlecruiser", ру: "Линейный крейсер", нем: "Schlachtkreuzer", фр: "Croiseur de bataille") — подкласа бојног брода, са истим науражањем и истог изгледа као бојни бродови, али са већом брзином и тањим оклопом. Појавили су се почетком XX века, као даљи развој оклопних крсташа. Основни задатак им је био да буду претходница главних снага флоте, а вршили су и улогу брзих крила флотних састава. Резултати поморских битака Првог светског рата, као и Вашингтонски поморски споразум 1922. године, утицали су на прекид развоја бојних крсташа. Даљим усавршавањем погонских уређаја, довело је до спајања бојних крсташа и бојних бродова дреднота у нову класу брзих бојних бродова. Ипак, одређени број бродова, изграђених током 1930-тих и 1940-их година, често су у војно-поморским литературама названи бојним крсташима, јер су били већи од тешких крстарица, а мањи од новоизграђених бојних бродова. Последњи класични бојни крсташ, био је турски брод Јавуз (бивши немачки бојни крсташ Гебен), који је обрисан из списка турске флоте 1954. године. 
На изглед првих бојних крсташа утицала су два фактора. Прво, у Великој Британији је започета изградња нове генерације бојних бродова, познати као Дредноти. Пошто стари оклопни крсташи, дизајнирани да садејствују са бојним бродовима преддреднотима, нису задовољавали захтеве за садејством са новом генерацијом бојних бродова, одлучено је да се развије нови тип оклопних крсташа. Друго, на појаву нове класе је утицала и некритичка оцена дејства јапанских оклопних крсташа током Руско-јапанског рата. Поморски стручњаци, били су импресионирани успешним учешћем ових бродова у бици код Цушиме. Чињенице о слабости руске ескадре и лоше тактичко руковођење њеног команданта, потпуно су игнорисани. Као резултат тога, 1904. године, британски адмиралитет је формирао посебан одбор за дизајн новог оклопног крсташа, под руководством Џона “Џека“ Фишера, који је постао Први лорд Адмиралитета.
Одбор је углавном пошао од Фишеровог пројекта оклопног крсташа Анпроучибл (ен. "Unapproachable").По пројекту, требало је изградити увеличани оклопни крсташ Вориор са главном артиљеријом калибра 234 мм — 16 топа у 8 двоцевних кула. Тежина брода је требала износити 15.000 тона, брзина 25 чвора, оклопни појас 152 мм, а оклоп на кулама главне артиљерије 203 мм. Међутим Руско-јапански рат је показао значај артиљеријске ватре на већим даљинама, што наводи одбор, да узме у разматрање повећање калибра главне артиљерије. Као резултат тога, одбор је одлучио да на новим крсташима треба повећати артиљерију главног калибра на 305 мм, у том тренутку највећи калибар у британској Краљевској морнарици. Како се захтевало за брзином знатно већом него код Дреднота, неопходно је било да се нешто жртвује. Веровало се да крсташ не може бити бољи од бојног брода. У међувремену, 1905. године, професор у Масачусетској бродоградитељској школи, Б. Ховгард, предложио је, да нови крсташи не треба да парирају бојним бродовима у наоружању и оклопу, али да имају већу брзину на штету крупних размера
Сагледавши различите чињенице и претпоставке, настао је пројекат крсташа са смањеним бројем топова главне артиљерије, и смањеном оклопном заштитом, али већих димензија и брзине у односу на бојни брод Дреднот. У почетку је нови крсташ осмишљен као нова генерација оклопних крсташа, затим је промењено име у крстарица разарач, да би 1911. године, добио назив „Бојни крсташ” (ен. "Battlecruiser").Нова класа бродова, требала је да обавља следеће задатке:
Мишљења поморских стручњака, о новој класи капиталних бродова, било је различито, а већина је била посебно забринута о заштитним својствима крсташа. Та страховања су посебо изражена у годишњаку Брасеја, у коме је 1908. године написано:„Бродови тако великих размера и брзине, нису погодни за задатке крстарица. Још већи приговор на постојање бродова овог типа је: Адмирал, који има крсташе класе Инвинсибл, у својој флоти, без сумње ће их послати у борбу, где би релативно танак оклоп био велика мана, а брзина губи вредност”.
Прву фазу обележавају два различита пута развоја бојних крсташа. Британци се ослањају на ватрену моћ и брзину, надајући се да ће тиме диктирати начин борбе. Оклопљавање је због услова ограничавање тежине, морало да се жртвује. Напротив, са друге стране немачки крсташи имају мању брзину, и мањи калибар топова главне артиљерије, али су обратили велику пажњу на оклопну заштиту палубе и појаса брода, као и оклопну заштиту купола главне артиљерије.
Након усвајања одлуке о избору калибра 305 мм за главну артиљерију нових крсташа, са радовима се убрзо започело, али са великим тешкоћама. Посебно тешко је било питање о размештању артиљеријских кула главне артиљерије. Разматрана су 5 различита пројекта, пре него што је усвојен оригинал, - по једна кула на крмни и прамцу, и још две на средини, постављене асиметрично.. При оваквом распореду, уколико се желела ватра свих 8 топова, кула која се налазила са супротне стране, могла је пуцати само у сектору од 30° Но главна слабост пројекта, било је нешто сасвим друго - оклопна заштита није премашила веома скромно оклопљавање претходних оклопних крсташа, те због тога није давала адекватну заштиту од тешких граната на очекиваној даљини борбе.
Реформатор Краљевске морнарице, Џон Фишер, био је апсолутно сигуран, да ће велика брзина његових најомиљенијих бродова, бити најбоља заштита. Званично, главни задатак бојних крсташа, био је извиђање и уништење непријатељских извиђача, а борбе са бојним бродовима биле би краткотрајне и на великој дистанци“Фишерова тврдња брзина – најбоља заштита, важила је кад су бродови водили борбу на максималној даљини, но када се појавио случај да је храбри командант стао пред лице непријатеља, занемаривши основе пројекта, Инвисибл је у пуној брзини отишао у сигурну смрт”.
Градња три бојна крсташа класе Инвинсибл започета је 1906. године, и сва три улазе у строј током 1908. и 1909. године, при чему су Инфлексибл (ен. "Inflexible") и Индомитибл (ен. "Indomitable") завршени пре гланвог носиоца класе, бојног крсташа Инвинсибл (ен. "Invincible").Утисак на поморске стручњаке широм света, упоређујући могућности нових бродова са старијим оклопним крсташима, био је огроман, поготово што је британски адмиралитет активно подржавао верзију много веће борбене способности бродова, него што је она била. Посебно се претеривало са приказивањем оклопне заштите 
Жртве овог дезинформисања били су британски доминиони — Аустралија и Нови Зеланд. Када је у Великој Британији започета градња серије Индифетигебл (ен. "Indefatigable"), мало побољшане верзије класе Инвинсибл, доминиони су пожелели да и они добију супер крстарице. Као резултат тога, 2 од 3 брода класе Индифетигебл, додељена су доминионима - Острелиа (ен. "Australia") и Њу Зиланд (ен. "New Zealand"). Једино право побољшање у односу на претходну класу Инвинсибл, био је бољи распоред топовских кула главне артиљерије, тако да су свих 8 топа могла по потреби пуцати и са једне и са друге стране брода. Сви остали недостаци остали су исти, укључујући и оклопну заштиту. Сва три брода улазе у сатав флоте од 1911. до 1913.године. Главни бродоградитељ Краљевске морнарице Д’ Енкуорт је касније јасно рекао:“Посматрајући историју пројектовања бојних крсташа, ја не схватам зашто је било боље направити лош Индифетигебл пројекат, који је у суштини поновљени Инвинсибл, и већ је застарео, уместо да је развијен побољшани дизајн са оклопом приближно једнаким бојним крсташима Молтке и Гебен, изграђеним у исто време”
У међувремену, на новим британским бојним бродовима, почели су да се уграђују топови главног калибра од 343 мм. Наравно, одмах се појавила жеља, да се тај исти калибар топова главне артиљерије, постави и на нове бојне крсташе. Тежина нових бродова драстично је порасла на 30.000 тона и више, у пуном оптерећењу, артиљерију главног калибра су сачињавала 8 топа калибра 343 мм, али лоше размештених, док је брзина порасла за пар чвора. Међутим сви главни недостаци преткодних класа, остали су непромењени. Иако је класа Лајон била боље оклопљена од својих претходника, и даље је ниво заштите био неадекватан. Тачније, дебљина оклопа од 229 мм, која је наведена за бокове, протезала се само дуж машинских оделења, док је на осталим местима, оклоп био много тањи.
Краљевска морнарица поручила је 3 бојна крсташа тог типа - Лајон (ен. "Lion"), Принцес Ројал (ен. "Princess Royal"), и Квин Мери (ен. "Queen Mary"), који се мало разликовао од прва два. Сва три бојна крсташа су ушла у састав британске морнарице током 1912. и 1913. године.Ови бојни крсташи били су први у пар ствари: први бојни крсташи који су били већи од модерних бојних бродова, први бродови у Великој Биртанији, чија је цена била већа од 2.000.000 фунти.Као и код ранијих класа британских бојних крсташа, и за ову класу су почеле да се шире разне дезинформације:“У штампи су се појави апсурдни известаји о брзини ових бродова. Приписиване цифре, биле су заиста смешне. У извештају је стајало да Принцес Ројал има брзину од 33,5 чвора, постигнути максимум од 34,7 чвора, а за Лајон се тврдило да је брзина 31,78 чвора“Реална максимална брзина коју су постизали ови бродови, била је доста мања; Принцес Ројал - 28,5 чвора, а Лајон - 27 чвора.
Британска фирма Викерс је 1911. године победила на конкурсу за пројекат бојног крсташа за потребе јапанске флоте, и отпочела је изградњу носиоца класе, бојног крсташа Конго. Из војно-поморских литература, на основу датих карактеристика, могло се видети, да је класа Конго очигледно супериорнија у односу на класу ЛајонОво се посебно односило на распоред топовских кула главне артиљерије. Убрзо, главни конструктор пројекта Конго, господин Џорџ Турстон, предложио је сличан пројекат британској морнарици. Тако је настао последњи британски предратни бојни крсташ – Тајгер (ен. "Tiger").
Тежина је поново повећана, снага је повећана, а што се тиче оклопа, он није био много већи у односу на класу Лајон, али је ипак био бољи. Артиљеријске куле главног калибра, биле су постављене као и код класе Конго, што је значајно повећало угао артиљеријске ватре и поједноставило распоред машинских оделења. Може се слободно рећи да је Тајгер заиста био први борбено равноправни бојни крсташ у британској флоти. Он је био у стању да се бори са представницима своје врсте, без стварања претераног ризика.У флоту је примљен новембра 1914. године, пар месеци након почетка Првог светског рата.
Први покушај Немаца у изградњи нове генерације великих крсташа, показао се неуспешним. Иако Блихер (нем. "Blücher") није био директан одговор на Инвинсибл, информације које су долазиле из Велике Британије, узете су у обзир приликом припрема нацрта. Када су постале познате праве карактеристике британског брода, Немци нису направили никакву измену. У одбрану немачких конструктора може се рећи, да они нису могли замислити појаву тако неуравнотежене борбене јединице. Иако је британски крсташ био наоружан артиљеријом од 305 мм, а Блихер знатно слабијим калибром 210 мм, градња је већ отишла сувише далеко, да би била прекинута. Као резултат тога, немачка ратна морнарица је добила један нестандарни брод, који је назван јединственим именом за то време – "“тешка крстарица”".
Треба напоменути да је израз “бојни крсташ” (нем. "Schlachtkreuzer"), почео да се употребљава у немачкој морнарици тек после Првог светског рата. До тада, бродови ове класе, називани су “велике крстарице” (нем. "Große Kreuzer"), при чему су у ту класу сврстани и оклопни крсташи, упркос огромној разлици у величини и борбеним способностима.
Први прави немачки бојни крсташ, имао је посебан немачки приступ изградњи нове класе бродова. За разлику од првих британских бојних крсташа, Фон дер Тан (нем. "Von der Tann") је представљао веома добро избалансирану конструкцију. Количином и распоредом артиљеријских кула главног калибра, подсећао је на британски Инвинсибл, али сектор ватреног дејства кула преко бока, био је знатно већи него код британског. По брзини, немачки брод ни најмање није заостајао за британским, али је зато по питању заштите, предност Фон дер Тана, била огромна. Простор за оклопљавање бокова, и дебљина оклопа, драстично су надмашивали британске показатеље.
Као резулта тога, немачки бојни крсташ је одмах довео у питање Фишерову тврдњу, да је брзина најбоља заштита. Због приближно исте брзине, од њега је било јако тешко побећи, а због изузетно јаког оклопа, артиљеријски двобој Инвинсибла или Индифетигебла са њим, био је јако непожељан.
Бојни крсташ Фон дер Тан је по габаритима био већи од тадашњих немачких бојних бродова типа дреднот, и ушао је у службу фебруара 1911. године.
Надовезујући се на успешан пројекат, Немци крећу изградњу два брода следећег типа. То су били Молтке (нем. "Moltke") и Гебен (нем. "Goeben"), који улазе у састав немачке флоте 1912 године.Нови пројекат је показао напредак у свему – повећена је тежина, повећана је брзина, a бродови су били наоружани са 10 топа од 280 мм/Л50, уместо са 8 топа од 280 мм/Л45, при чему је повећана почетна брзина пројектила. Што се тиче оклопа, немачки крсташи су радикално превазилазили британске конкуренте, а практично ни на један начин нису били инфериорни ни од британских бојних бродова.
Још боље постављање оклопа, било је на следећем бојном крсташу - Зајдлиц (нем. "Seydlitz"). Он је штавише, имао повећани прамац, чиме су биле побољшане пловне карактеристике брода. Као и остали немачки бродови, и он је био опремљен са веома напредним системом обезбеђења непотопивости. Техничке цртеже бојног крсташа, тајно је продао британцима један немачки инжењер, чудно је, да они нису били за себе извукли никакве закључке из тога.Бојни крсташ Зајдлиц је ушао у састав немачке флоте, маја 1913. године.
Сам врх развоја немачких предратних бојних крсташа, представљала су три брода наоружана топовима од 305 мм. То су: Дерфлингер (нем. "Derfflinger") и Лицов (нем. "Lützow"), који су били истог типа, и нешто мало другачији од њих Хинденбург (нем. "Hindenburg"). Количина топова главне артиљерије, смањен је на 8, али се калибар повећао. Топови су били постаљени у 4 куле по шеми линеарно-узвишено, која је касније постала стандардна у свим морнарицама. Оклопљавање се у поређењу са претходним немачким бојним крсташима није много променило, а брзина је мало повећана. Дерфлингер није било најбоље избалансиран (димензија-оклоп-брзина-наоружање), али је представљао веома моћан пројекат, и многи поморски стручњаци сматрају, да је то био најбољи бојни крсташ Првог светског рата. Дерфлингер је ушао у састав немачке флоте септембра 1914. године, Лицов августа 1915. године, а Хинденбург маја 1917. године. Ипак неке тактичко-техничке карактеристике биле су на страни британских бродова: немачки бојни крсташи имали су лошије пловне каракрестике, и мању даљину пловљења. Међутим борбе немачке Флоте отвореног мора, одвијале су се редовно у близини својих обале, тако да ови недостаци нису били нешто критични.
После Руско-јапанског рата, јапанско морнаричко руководство оценило је високом оценом квалитет своје флоте. Значајну улогу играла је и чињеница, да је Јапан располагао са најјачим оклопним крсташима у то време – по 2 комада класе Цукуба и класе Ибуки, наоружани топовима од 305 мм, а изграђеним у домаћим бродоградилиштима. 
После добијања првик информација о карактеристикама бојних крсташа класе Инвинсибл, јапански конструктори су одмах почели да раде на пројекту свог брода, и ускоро је био готов нацрт за крсташ наоружан топовима главне артиљерије од 305 мм и 254 мм. Када је постало јасно да британци имају само један калибар, пројекат је прерађен на 10 топа од 305 мм.Међутим, 1909. године, када је пројекат већ био готов, а радови само што нису отпочети, стигла је вест да се у Великој Британији граде нови крсташи, класе Лајон. Схватиши да својим снагама не могу да направе такве бродове, Јапанци се обраћају британским бродоградитељима. Бирајући између пројекта фирми Викерс и Армстронг, Јапанци одабирају Викерсов.
Пројекат израђен од Џорџа Турстона, представљао је побољшање у односу на класу Лајон. По условима уговора, главни брод пројекта, крсташ Конго (јап. "金剛"), био би изграђен у Великој Британији, а остала 3 брода би се градила у Јапану, уз техничку помоћ Викерса. Ово су били први бојни крсташи наоружани топовима главног калибра од 356 мм, при чему су имали врло добар распоред. Изглед самог брода такође је био много бољи него класа Лајон, и дозвољаво је без проблема размештај енергетских постројења. Дебљина оклопа је смањена на 203 мм – Јапанци су се такође надали борбама на великим даљинама. Брзина крсташа била је 27,5 чвора, а максимални радијус дејства веома солидан.
Конго је ушао у састав јапанске флоте августа 1913. године, Хиеи (јап. "比叡") августа 1914. године, а Харуна (јап. "榛名"), и Киришима (јап. "霧島"), априла 1915. године. Јапански адмирали били су убеђени да имају најјаче бојне крсташе на свету. Али већ у лето 1916. године, након шокантних извештаја Јитландске битке, они су схватили велику угроженост бродова класе Конго, и почели да се залажу за програме модернизације ових бродова.
Успешном дејству оклопних крсташа адмирала Камамуре током Руско-јапанског рата, били су импресионирани и губитници. Већ 1906. године, при разради нове концепције флоте, важна улога је дата “снажним оклопним крсташима”. Требало је релативно брзо изградити бродове наоружане приближно као и бојни бродови, повећане брзине, а са смањеним оклопом.
Русија 1911. године објављије међународни конкурс за пројекат такве крстарице, и марта 1912. године, за победника је проглашен нацрт Адмиралског бродоградилишта из Санкт Петербурга. По оригиналном нацрту, брод је требало да буде наоружан са 9 топа од 356 мм, али због услова за управљање ватром, морала се додати и четврта кула са 3 топа главне артиљерије. И остали конкуренти су брзо представили своје нацрте, и на крају је конкурсна комисија предложила комбинацију нацрта Адмиралског и Балтичког бродоградилишта.Градња 4 брода класе Измаил,отпочела је 6. децембра 1912. године, и по плану су требали ући у службу 1916. годинеПо 2 брода су се градила у Адмиралском и Балтичком бродоградилишту. 
Нацрт за градњу је касније коригован, пре свега у смислу повећања оклопне заштите. На крају, Руска императорска флота је требало да прими веома солидне борбене јединице, велике брзине (26,5 чвора), снажно наоружани (12 топа 356 мм) и добро заштићени. Фактички, реч је о стварању брзих бојних бродова.
Међутим техничка сложеност пројекта довела је до великог броја проблема. Руска индустрија није могла сама да обави посао у потпуности, те су морали да прибегну одређеној куповини у иностранству, но августа 1914. године почео је Први светски рат. Прва три крсташа, поринута су 1915. године, Измаил (рус "Измаил"), Бородино (рус "Бородино") и Кинбурн (рус "Кинбурн"), а четрвти 1916. године, Наварин (рус "Наварин") но њихова градња се драстично успорила, да би на крају била прекинута.
Августа 1914. године, одмах по објављивању рата, британска команда је послала копнене јединице у Француску. Већина британских експедиционих снага је транспортована у Француску између 12. и 21. августа 1914. године. Штитећи операцију од изненадног немачког напада бродовима, британски разарачи и подморнице су стално патролирали Хелголандским заливом, са задатком да јаве уколико немачке главне снаге напусте домаће луке. Британска Велика флота се налазила у централном делу Северног мора, са задатком да се спусти према југу, уколико немачке снаге исплове. Иако је немачка војска предвидела брзо пребацивање британских снага у Француску, немачки поморски планери су сматрали да је потребно много више времена да се британци организују. Стога, немачке подморнице које су могле напасти британске транспортне бродове, биле су већ послате на далеке патролне линије, у потрази за главнином британске флоте. 
Два британска официра, комодор Роџер Киз, који је командандовао ескадром подморница дугог домета, које су редовно патролирале Хелголандским заливом, и комодор Реџиналд Тирвит, командант разарачке патроле, предложили су извршење једног напада на лаке снаге немачке морнарице у Хелголандском заливу. Они су приметили да немачки разарачи имају редован образац патроле по Хелголандском заливу. Циљ напад би био одвлачење пажње непријатеља, и под повољним условима уништење немачких патролних снага.
Након свих сагледаних чињеница, британски адмиралитет је дао зелено светло, и брзо су извршене припреме за предстојећу операцију. За напад је био припремљен ударни одред лаких снага – 2. лаке крстарице и 35 разарача. Њихову подршку чинила је ескадра од 5 бојник крсташа; Лајон, Квин Мери, Принцес Ројал, Инвинсибл и Њу Зиланд, и 6 лаких крстарица, којом је командовао вицеадмирал Дејвид Бити.Приликом израде плана напада, посебно важна је била чињеница, да главне немачке снаге, које су биле стациониране у Вилхелмсхафену, нису могле да исплове на море док не надође плима, а то се очекивало тек око 13:00 сати.
У зору 28. августа 1914. године, британске лаке снаге продиру у Хелголандски залив и нападају немачку прву патролну линију, која се састојала од разарача. Видећи продор надмоћних британских снага, немачки бродови су се почели повлачити јављајући преко радија о извршеном продору. Читава операција се развијала веома брзо и положај бродова се стално мењао, јер су за ову акцију биле изабране брзе јединице тако да су састави возили преко 25 чворова, мењајући брзо и често курс. На поприште битке пристижу две немачке лаке крстарице, а у брзо још 3. Одмах по доласку немачких крстарица и већег броја разарача, британске лаке снаге, које су се сада нашле у тешкој ситуацији, траже подршку адмирала Битија.Британски бојни крсташи, који су се налазили свега 50 наутичких миља далеко од попришта битке, одмах крећу пуном брзином, без обзира на могућност напада немачких подморница.Појавом бојних крсташа, битка је убрзо решена у британску корист. Они потапају две немачке лаке крстарице, и присиљавају остале немачке бродове на брзо повлачење.
Тако су, поступајући у складу са својим тактичким наменама, британски бојни крсташи пружили ефикасну заштиту својим лаким снагама и обезбедили лаку победу.
Пораз британске ескадре у бици код Коронела, веома болно је прихваћен у Великој Британији. Престижу краљевске морнарице био је нанет озбиљан ударац, а британски трговачки путеви на јужном делу Пацифичког океана, били су прекинути.Собзиром на снагу немачке ескадре вицеадмирала Граф фон Шпеа, лорд Фишер, који је постао Први поморски лорд флоте Његовог Величанства, одлучио је да се Немцима супротстави очигледно супериорнијим снагама. Главну улогу у предстојећој операцији требали су да играју бојни крсташи Инвинсибл и Инфлексибл, који су напустили домаће воде у потпуној тајности, са циљем да пресретну непријатеља.
До сукоба британаца са немачком ескадром долази 8. децембра 1914. године, у близини Фокландских острва.Против 2 немачка оклопна крсташа (Шарнхорст и Гнајзенау) и 3 лаке крстарице (Лајпциг, Нирнберг и Дрезден), британци су супротставили 2 бојна крсташа (Инвинсибл и Инфлексибл), 3 оклопна крсташа (Карнарвон, Корнвол и Кент) и 2 лаке крстарице (Бристол и Глазгов).
Кључна епизода у бици, била је двобој британских бојних крсташа са немачким оклопним крсташима. Покушај Немаца да се одвоје од противника, није успео због веће брзине британаца, и Шпе је био приморан да води неравноправну борбу, која је трајала скоро 4 и по сата, јер су се британци држали ван ефективног домета немачке артиљерије. Потрошња пројектила бојних крсташа била је веома велика, но, на крају су Шарнхорст и Гнајзенау били потопљени, а да британцима скоро нису нанели никакве штете.Поједини савременици називају битку код Фоклендких острва, “битка између патуљака и гиганта”.
У почетном периоду рата, немачки бојни крсташи су извели већи број препада на британске луке. Поред директног наношења материјалне штете, команда Флоте отвореног мора, ставила је као задатак и могућност уништења појединих британских бродова. Иако резултати ових напада нису имали никакав посебан материјални значај, сама чињеница да се бомбардују њихове луке, била је поражавајућа за британску јавност, поготово што ни једном непријатељ није пресретнут.
Дана, 23. јануара 1915. године ескадра вицеадмирала Хипера поново је испловила на море, са циљем да нанесе удар британским лаким снагама у реону Догер Бенка. У састав ескадре налазила су се 3 бојна крсташа (Зајдлиц, Молтке и Дерфлингер), 1 оклопни крсташ (Блихер), 4 лаке крстарице (Грауденц, Штралсунд, Рошток и Колберг) и 19 разарача.Британска команда, сазнавши из пресретнух радио порука, за план непријатеља, концетисала је у том реону јаке снаге под командом адмирала Битија – 5 бојна кртсаша (Лајон, Тајгер, Принцес Ројал, Њу Зиланд и Индомитибл), 6 лаке кртсраице (Ерутјуз, Саутхемптон, Бирминген, Нотингем, Лаустофт и Андаунтит) и 35 разарача.
Рано ујутру, 24. јануара 1915. године, два противника су се срела на источном ободу Догер Бенка. Закључивши да су британске снаге јаче од његових, адмирал Хипер је наредио да се бродови окрену назад, што је резултирало британско гоњење немачких бродова. Током битке, британци су направили доста грешака приликом избора мете, али су ипак забележили низ успешних погодака. Од британске ватре, тешко је оштећен крсташ Зајдлиц, који је преживео само захваљујући срећи и пожртвованости неколико чланова посаде.На супротној страни, Немци су својом ватром озбиљно оштетили британски бојни крсташ Лајон. Након сат и по борбе, британци су успели да нанесу озбиљна оштећења оклопном крсташу Блихер, те му је брзина нагло опала. Видевши да не може спасити свој оклопни крсташ, Хипер је одлучио да га остави својој судбини, а са осталим јединицама, креће максималном брзином ка немачкој обали.Британци прекидају гоњење немачке ескадре, и свим снагама нападају Блихер, који у 13:13 сати потонуо, након што је био погођен са 70 до 100 пројектила великог калибра и 7 торпеда. Битка је показала велику опасност од директних погодака пројектила у куле главне артиљерије, а такође и могућности паљења муниције.
Тактичка победа је била на страни британаца, али су Немци из битке успели да извуку веће поуке. Што се тише тачности гађања, предност је била на страни Немаца – 1,5% наспран 1% код британаца. Неки британски бродови имали су још гори учинак артиљеријске ватре – бојни крсташ Тајгер је испалио 255 тешких пројектила а да притом ни један није погодио мету. 
Јануара 1916. године, командант немачке Флоте отвореног мора, постао је адмирал Рајнхард Шер – присталица активних офанзивних акција. Он је развио план, који је између осталог предвиђао офанзивне операције бојних крсташа, са приоритним задатком, уништење појединих делова британске Велике флоте, од стране немачких главних снага.
Успешни напади немачких бојних крсташа на Лоустофт и Јармут, 24. априла 1916. године, нису дали значајније резултате са тачке војног гледишта, али су имали велику пропагандну вредност. Британска јавност је оштро критиковала своју флоту, и захтевала је ефикасније дејство.
Охрабрен претходним успехом, адмирал Шер је испланирао нову операцију у којој би немачки бојни крсташи, под командом контраадмирала Франца фон Хипера, нападали трговачке и патролне бродове пред Скагераком и вршили препаде на британске градове дуж обале Сандерланда, не би ли изазвали делове британске флоте, а пре свих бојне крсташе, да исплове из својих упоришта и да их у Северном мору уништи помоћу комплетне немачке флоте и подморничких заседа. Иако је ова операција на крају отказана, немачка команда је и даље била решена за једну демонстративну операцију у Северном мору, са главним задатком да бојни крсташи навуку британске бродове на главне немачке снаге. Скоро комплетна немачка Флота отвореног мора, нашла се 31. маја 1916. године пред Скагераком.Британска команда, је на основу прочитаних немачких радио порука решила да по сваку цену уништи противника, и шаље на море готово целу Велику флоту.
Битка код Јитланда је отпочела у другој половини дана, 31. маја 1916. године, битком између претходница. Адмирал Бити, командант британске претходнице, располагао је са 6 бојних крсташа – Лајон, Квин Мери, Принцес Ројал, Индифетигебл, Тајгер и Њу Зиланд, 4 бојна брода типа дреднот, класе Квин Елизабет, и већим бројем лаких јединица.Командант немачке претходнице, адмирал Хипер, имао је поред лаких јединица, и 5 бојна крсташа – Дерфлингер, Лицов, Молтке, Фон дер Тан, и Зајдлиц.
Готово одмах, након сусрета са непријатељем, Хипер окреће своје снаге у правцу главнине немачке флоте, са циљем да навуче британску претходницу. Са друге стране, Бити снажно нападе немце, али због комуникационих проблема, група од 4 бојна брода класе Квин Елизабет није извршила правилан маневар. И поред тога британци су сматрали да имају довољно снаге да поразе непријатеља.
Убрзо се међутим показало, да је почетак битке био катастрофалан за британце. Они су распоредили ватру по различитим немачким бојним крсташима, а тачност гађања је била јако слаба. Свега 17 минута након отварање ватре, немачки бојни крсташ Фон дер Тан је потопио британски бојни крсташ Индифетигебл.Британци су и даље наставили ватру, постижући поједине погодке, но, ни 20 минута након потапања Индифетигебла, немачки бојни крсташи Дерфлингер и Зајдлиц потапају британски бојни крсташ Квин Мери.Нешто касније, приликом сусрета са главним немачким снагама, адмирал Бити окреће своју ескадру и покушава да се споји са Великом флотом. Немци нису могли да сустигну и униште британску претходници, због осетно мање брзине својих бојних крсташа.
Сагледавши комплетно резултат борбе претходница, Немци су могли бити поносни на своје бојне крсташе и њихове посаде. Са много слабијим снагама, они су нанели тешке губитке непријатељу. Поражавајућа чињеница је и то, да су британци успели да постигну свега 4 погодка, док су за исто то време, Немци постигли чак 21 погодак.„Заиста, у поморској историји Велике Британије, не постоји случај као што је Битијев, да се претрпе тако тешки губици од салбијег противника“Бојни крсташ су узели активно учешће и у другој фази битке, када су се сусреле главне снаге. Почетне успехе, опет су имали немачки бродови. Прво је бојни крсташ Лицов, заједно са главним немачким бојним бродовима, из непосредне близине отворио ватру на британске оклопне крсташе. Као резултат, британски оклопни крсташ Дифенс је експлодирао, и потонуо са комплетном посадом, а још 2 оклопна крсташа су касније потопљена.Затим су бојни крсташи Дерфлингер и Лицов, заједничком ватром потопили британски бојни крсташ Инвинсибл, који се изненада појавио сам, као одлична мета. Као и други британски бојни крсташи, Инвинсибл је био жртва паљења сопствене муниције.
Међутим, убрзо почиње да се осећа ограмна снага британског састава, и Немци почињу да осећају ударце. Посебно лоше пролазе немачки бојни крсташи, који су храбро пошли у јуриш, како би се спасила главнина немачке флоте. Лицови Зајдлицсу били тешко оштећени, а поједине топовске кула главне артиљерије су уништене на крсташима Фон дер Тани Дерфлингер.На крају, Немци су ипак успели да се одвоје од бројчано много јачег непријатеља, али су се током ноћи десила неколико случајна сукоба. Током пута ка својој обали, Немци су били присиљени да сами потопе Лицов,али се са скоро истим оштећењима, Зајдлиц успео докопати своје базе.
На крају, поред осталих губитака, у овој бици су потопљена 4 бојна крсташа – 3 британска и 1 немачки. Гледано у целини, немачки бојни крсташи су се показали као бродови погоднији за борбу, него британски. Такође, ова битка је дефинитивно показала слабост заштите британских бојних крсташа, посебно безбедност властите муниције.
До почетка Првог светског рата, немачка је држала на Средоземном мору бојни крсташ Гебен и лаку крстарицу Бреслау, који су тамо дејствовали још од 1912. године. После избијања непријатељства, оба брода крећу ка Дарданелу, где зтижу 10. августа 1914. године, притом су се сусрели са британском ескадром од 4 оклопна крсташа, који се нису усудили на борбу са Гебеном.Да би избегли интернирање, немачке дипломате су договориле лажну куповину бродова од Турске, и Гебен је званично преименован у Јавуз Султан Селим, но комплетна команда је остала немачка.
Дана, 29. октобра 1914. године, Гебен је отпочео борбена дејства на мору, бомбардујући Севастопољ. Бојни крсташ Гебен је био значајно супериорнији од било ког ратног брода Црноморске флоте, по питању артиљеријске моћи, и брзине пловљења, што му је давало иницијативу у борби. Као резултат тога, руски ратни бродови су морали да буду веома опрезни.
У првом периоду рата, Гебен је два пута водио борбу са Црноморском флотом – 18. новембра 1914. године код рта Сарч, и 10. маја 1915. године у реону Босфора. Оба сукоба су била пролазна, и нису дали никавих озбиљних резултата.Суочен са супериорнијим снагама, бојни крсташ је увек имао прилику да се повуче са бојишта без већих проблемам. Због тога је Гебен господарио Црним морем. Међутим, ситуација се скроз променила, када су у састав Црноморске флоте ушли бојни бродови класе Императрица Марија. Они су били знатно јачи од крсташа Гебен у ватреној моћи, али доста спорији.Тако је барем било на папиру. У стварности, квар на машинама није дозвољавао крсташу Гебен већу брзину од 23 чвора, док су бојни бродови класе Императрица Марија, имали брзину 20-22 чвора, и самим тим могли су му парирати. Као резултат тога, приликом борбе са бојним бродом Императрица Екатарина Великаја, 8. јануара 1916. године, Гебен је једва успео да се извуче из битке, претрпевши притом озбиљна оштећења од ватре руског бојног брода. Даље операције у тим водама, где је господарио непријатељ, биле су веома рискантне. Крајем 1916. године, руски бојни бродови су коначно истерали крсташ Гебен из Црног мора, и присилили га да остане сакривен у Босфорском мореузу.
После изласка Русије из Првог светског рата, немачко-турска команда је решила да употреби бродове Гебен и Бреслау против британских бродова у реону Дарданела. Дана, 20. јануара 1918. године, Гебен потапа 2 британска монитора, али затим удара у 3 мине и тешком муком се вратио у Дарданел, где је насукан.Иаоко је крсташ био спашен, за њега су борбена дејства била завршена све до краја рата.
Упркос недостатку великих победа, Гебен је имао снажан утицај на ток операција у том региону, и значајно је ометао функционисање Црноморске флоте.
Октобра 1914. године, Џон Фишер се вратио на место Првог лорда Адмиралитета, и поново је почео да промовише своју омиљену идеју – пројектовање брзог, добро наоружаног и слабо оклопљеног брода. Резултати битке у Хелголандском заливу, а посебно битке код Фокландских острва, изгледа да су потврдили адмиралове претпоставке. Као резултат тога, упркос противљењу Винстона Черчила, Фишеру је дозвољено да управо започете бојне бродове Ринаун (ен. "Renown") и Рипалс (ен. "Repulse"), преправи у бојне крсташе.
Фактички, бродови су представљали даљу развојну линију крсташа Инвинсибл. Изузетно моћно наоружани – 6 топа 381 мм, велике брзине – 32 чвора, са оклопном заштитом појаса од свега 152 мм, што није било довољно за адекватну заштиту од непријатељских пројектила великог калибра. Генерално гледано квалитет ових крсташа јасно је превазилазио већину непријатељских крсташа.
Нажалост, оба крсташа по овом пројекту, ушли су у строј, убрзо након Јиландске битке, и били су прихваћени од морнара, са крајњим скептицизмом. Адмирал Бити је чак изјавио, да он одбија да их води у борбу.И заиста, за “беле слонове”, како су их назвали у британској морнарици, било је боље да се држе подаље од озбиљног противника. У својој јединој крупној операцији (Друга битка у Хелголандском заливу), Рипалс се одмах повукао, чим је дошао под ватру немачких бојних бродова.
Овом серијом бојних крсташа, пионирски рад адмирала Фишера, није био готов. Он 1915. године, отпочиње градњу 3 ”велике лаке крстарице”, које би заправо требало назвати “лаки бојни крсташи”. Ови бродови су пројектовани да подрже анфибијски десант на балтичку обалу Немачке – још једна Фишерова омиљена идеја.
Прва два, Кореџес (ен. "Courageous") и Глориес (ен "Glorious"), представљали су драстично увеличане лаке крстаице, са типочним оклопом за ту врсту бродова – појас 76 мм (реално 51 мм), велике брзине – 32 чвора, али наоружани са 4 топа од 381 мм, смештена у две куле.Претпостављало се, да ће ови бродови због малог газа моћи дејствовати у плићим водама, где остали велики ратни бродови не би могли проћи.
Кореџес и Глориес су ступили у службу крајем 1916. и почетком 1917. године, када се од десантирања на балтик одустало, и команда је имала великих потешкоћа да пронађе примену ових необичних бродова. На крају, они су разврстани као ловци на лаке крстарице, али се у том задатку никад нису показали. У Другој бици у Хелголандском заливу, они су испалили масу граната ка немачким лаким крстарицама, не причинивши никакве штете, и брзо су се повукли чим су дошли под ватру са немачких бојних бродова.
Још екстравагантније се показао Фјуриос (ен "Furious") - трећа крстарица серије. Са скоро истим тактичким и техничким карактеристикама, он је био наоружан само са два топа, али зато калибра 457 мм.Абсурдност овог пројекта је ускоро постала очигледна, и док је још био у бродоградилишту, почела је његова прправак у “полу носач авиона”.
Фишер је 1915. године предложио градњу бојног крсташа Инкомпарибл (ен. "Incomparable"). Карактеристике пројекта приказане су као веома моћне, али неизбалансиране - 6 топа од 508 мм, брзине 35 чвора, и оклопне заштите од 229 мм. Међутим, адмиралитет је одбио његов предлог.
Пројекат последњег бојног крсташа Велике Британије, израђен у металу, развијао се дуго и тешко. Првобитно је пројектован као бојни брод, али како је већ било довољно бојних бродова у Великој флоти, одлучено је да се преправи у бојни крсташ.Његове основне карактеристике су биле неизбалансиране – 8 топа 381 мм, брзина 32 чвора, оклоп 203 мм, дакле још мање него код својих претходника.Градња главног крсташа пројекта, Худ (ен. "Hood"), оточела је 31. маја 1916. године, на дан када су британски бојни крсташи, прошли јако лоше у бици код Јитланда.
Реализација пројекта је заустављена и подвргнута детаљној обради. Наоружање је остало исто, брзина је смањена на 30 чвора, али је зато оклоп повећан за 1,5 пута, до 305 мм. У току 1916. године, отпочела је градња још три брода серије – Енсон (ен. "Anson"), Хауе (ен. "Howe") и Родни (ен. "Rodney"). Као што се могло и очекивати, како Худ није завршен за време рата, градња се наставила смањеним темпом, и он је завршен тек 1920. године. Градња остала 3 бојна крсташа ове серије, прекинута је још 1917. године, и након завршетка рата, били су сасечени.
Као резултат свих измена, Худ је постао највећи ратни брод на свету, у то време. Његове тактичко-техничке карактеристике, биле су оцењене највећим оценама, и Худ је постао понос Краљевске морнарице.
Пројекат новог бојног крсташа Немачке, почео је да се израђује пре Првог светског рата, још 1912. године. Разрада пројекта се одужила, јер су се морнарица и министар морнарице Тирпиц, спорили око калибра главне артиљерије. Први су тврдили да је сасвим довољан калибар 305 мм, док се Тирпиц залагао за повећање калибра. На крају, победио је министар морнарице.
Градња нових бојних крсташа, започела је 1915. године, и били су познати као класа Макензен (нем. "Mackensen").Укупно је требало изградити 7 брода. Што се тиче конструкције, нови пројект је представљао варијанту крсташа класе Дерфлингер, али би били наоружани са 8 топа 350 мм. Повећањем дужине и ширине брода, како би се поставио јачи енергетски погон, као и теже куполе главне артиљерије, Макензен је требало да буде за скоро 5000 тона тежи у односу на претходну класу.
По пројекту Макензен, почела је градња 4 брода – Макензен (нем. "Mackensen"), Фирст Бизмарк (нем. "Fürst Bismarck"), Граф Шпе (нем. "Graf Spee") и Принц Еител Фридрих (нем. "Prinz Eitel Friedrich"). Током 1917. године, Макензен и Граф Шпе су поринути, али Немци нису успели да заврше њихову градњу, што је била велика срећа за британце. Све у свему, борбене карактеристике ових бродова биле су знатно боље чак и од најновијих бојних крсташа Велике флоте.
За преостала 3 брода ове серије, Немци су решили да промене пројекат, и наоружају их топовима калибра 380 мм. Тежина је поново повећана, са предвиђеним смањењем брзине.Од та 3 брода, Немци су успели да започну 1916. године, градњу само једног, Ерзац Јорк (нем. "Ersatz Yorck").Градња преостала 2 бојна крсташа, Ерзац Шарнхорст (нем. "Ersatz Sharnhorst") и Ерзац Гнајзенау (нем. "Ersatz Gneisenau"), никад није отпочела.
Поред тога, Немачка је развила низ пројекта бојних крсташа са артиљеријом главног лаибра 420 мм, са планом отпочињања градње крајем 1918. године, али до тада је Немачка изгубила рат.
Упоређење између британских и немачких бојних крсташа из периода Првог светског рата, мора бити подељено у два аспекта: тактичка доктрина у основи пројекта и реална борбена корист.
У пројектима британских бојних крсташа, највише су доминирале крстаричке компоненте. Поред велике брзине, они су морали да имају солидан радијус дејства и добре пловне карактеристике. Круг задатака ових бродова у Краљевској морнарици, такође је био веома широк. Патролирање и извиђање, подршка лаким снагама, борба са непријатељским рејдерима, и дејства као брзи одреди флоте, при чему би требало избегавати дугорочан контакт са непријатељским адекватним снагама.
Када су се британски бојни крсташи користили у складу са основним концептом, дејство је било веома успешно, што доказују, битка у Хелголандском заливу и битка код Фокландских острва. Но тај концепт је био у потпуности супротан са менталитетом британских морнара. Стручњаци су још пре рата справом истицали, када у својим редовима располаже са тако моћно наоружаним бродовима, скоро сваки британски адмирал ће их сигурно повести у одлучујућу битку.То је био случај у бици код Јитланда, где су бојни крсташи коришћени сасвим супротно од идеје адмирала Фишера. Недостатак оклопне заштите, заједно са повишенома експлозивношћу британског кордита (бездимни барут), смештеног у свиленим капама, као и лоша конструкција кула лифтова, које нису пржале адекватну заштиту од продора пламена у складиштима муницији, довели су до трагичних последица.
За разлику од британског приступа, немачки бојни крсташи су били поприлично добри бродови за борбу, са истотипним бродовима. У принципу, уступајући британцима тежину артиљеријске ватре, они су били много више хармоничнији као бродови за озбиљну битку, и представили су се, не као крсташи, већ као брзи бојни бродови. Одличне пловне карактеристике и велики радијус дејства, за Северно море нису имали кључно значење, и у том смислу немачки пројектанти су били увиђајнији од британских.
“Када објективно оценимо историју развоја немачких бојних крсташа у периоду од 1907. до 1918. године, постаје јасно, да су они по својим борбеним карактеристикама били најбољи крсташи тог периода, због мање тежине и машинско-котловских постројења, боље оклопне заштите, а такође и због бољег прашка кордит, који у додиру са пламеном није одмах експлодирао, како је то био случај код британских бродова”.
Одмах по завршетку последњег рата, трка у поморском наоружање настављена је невероватном силином. Подстицај за то је била одлука конгреса Сједињених америчких држава, донешене још 1916. године, о великом повећању америчких поморских снага. Циљ тог програма је било стварање флоте, боље од било које, и способне да се у исто време може суочити са британском и јапанском флотом.Значајно место у америчком плану бродоградње, заузимали су бојни крсташи, које америчка флота није поседовала до тог времена.
По плану требало је изградити крсташе класе Лексингтон. Пројекат за ове бродове био је веома необичан. Моћно наоружање од 8 топа 406 мм, велика брзина, и крајње слаба оклопна заштита за капиталне бродове. Тактичка намена бродова, остала је потпуно нејасна. За уништење лаких поморских јединица, они су били абсурдно велики и неподесни, а ступање у борбу са адекватним противником, било би превише опасно. Без обзира на све, Американци су у периоду 1920. – 1921. године, започели са изградњом 6 бојна крсташа ове класе: Лексингтон (ен. "Lexington"), Констелејшен (ен. "Constellation"), Саратога (ен ".Saratoga"), Реинџер (ен. "Ranger"), Конститушен (ен. "Constitution"), и Јунајтед Стеитс (ен. "United States"). 
Амерички план је изазвао озбиљну забринутост о сталих поморских држава. Прва држава која је одреаговала, био је Јапан, који је усвојио програм 8-8, по којем је требало изградити 8 бојних крсташа. Градња прва четири, класе Амаги - Амаги (јап. "天城"), Акаги (јап. "赤城"), Атаго (јап. "愛宕") и Такао (јап. "高雄") отпочела је у периоду 1920—1921. године. Наоружање је било јаче од америчког пандама - 10 топа 406 мм, а такође је и оклопна заштита била знатно боља, мада није могла да заштити од пројектила 406 мм, али брзина је била свега 30 чвора.
Још моћнији је био пројекат за следећа 4 брода, познат као класа № 13. Будући да су били крупнији од класе Амаги, они су имали дебљи оклоп, исту брзину, и планирано наоружање од 8 топа калибра 457 мм.
Одређене активности, показали су и британци. Иако су до 1920. године, они имали највећу флоту на свету, већина британских бродова, били су много мањи у односу на будуће америчке и јапанске бродове. Они су 1921. године, израдели пројекат за бојне крсташе класе Г-3. Мало већи од америчких и јапанских бродова, они су били комбинација моћног наоружања – 9 топа 406 мм, добре оклопне заштите, и велике брзине – 32 чвора.Заправо, пројекат је представљао даљи развој тешко наоружаних бродова, веома сличан конструкцији бојних бродова 1930-их година.Предлагала се изградња 4 брода ове класе, али до реализације није дошло.
Велика Британија се након рата налазила у тешким финансијским проблемима, а такође и Јапан. Што се тиче Сједињених Америчких држава, најбогатије земље тог времена, проблеми са финансијама су били мањи, али су ипак постојали.“Када су амерички политичари увидели карактеристике нових бродова, који су требали да се изграде у Великој Британији и Јапану, они су се запитали. Једна је ствар, говорили су са трибина - вршење дужности Сједињених Америчких држава као лидера демократског покрета, а савим друго је – бацити неповратно огромне количине новца”.Као резултат тога, 1922. године је била организована међународна онференција о поморском наоруњању, која се завршила потписивањем Вашингтонског поморског споразума. Градња започетих бојних бродова и бојних крсташа је прекинута, чиме се трка у поморском наоружавању привремено зауставила. 
Престанак градње бојних крсташа, званично је завршен 1936. године, и од тада градња бојних крсташа класичног типа, није више обновљена. Напредак у области бродских погона, напаравио је ову врсту бродова потпуно непотребном – појавили су се бојни бродови велике брзине.
Ипак, у војно-поморској литератури широко је распростањен назив бојни крсташ, за одређене бродове који су изграђени, или су се налазили у фази градње, или само дизајнирани током 1930-тих и 1940-их године. Ови пројекти су се делили у две групе:
Француска, којој је дозвољено да након 1927. године, изгради бојне бродове укупне тежине 70.000 тона, није се журила са изградњом. Подстицај за пројектовање нових борбених јединица, била је весто о немачкој изградњи првог “џепног бојног брода.” Од тог момента се јавила потреба за брзим бродовима, који ће моћи да улове нове немачке рајдере, али како француски парламент није хтео да издоји довољно средства, пројекат је дизајниран имајући у виду финансијска ограничења.
Денкерк (фр. "Dunkerque") је био брзи бојни брод, изграђен на основу горе наведених ограничења, и представљао је заправо бојни крсташ, са обиљем иноваторских решења. Он је био први брод код кога се налазило главно наоружање у две четвороцевне куле, обе постављене на предњем делу брода. Калибар топова главне артиљерије, био је 330 мм, изабран на основу прорачуна, да се постигне сигурна супериорност у односу на немачку класу Дојчланд, постојећи оклоп је требало ду буде довољан за заштиту од пројектила калибра 280 мм. Брзина брода је била велика, као и радијус дејства, но сам Денкерк је био скоро 2,5 пута веће тежине, од његовог наводног противника.На следећем броду тог типа, Страсбург (фр. "Strasbourg"), оклоп је нешто повећан, али је и даље био недовољан по мерилима за бојне бродове. Стога, они су се могли назвати мали бојни бродови.“Пројекат се одликовао многим иновативним идејама и за своју величину, Денкер и Стразбур су били изузетно снажни и добро заштићени бродови. Посебно успешан је био систем против торпедне заштита, одлична хоризонтална заштита и моћне универзалне топовске батерије. Као бојни крсташи, они су били одлични бродови, али за борбу против бојних бродова, нису били адекватни”.Касније, француска се окренула изградњи правих бојних бродова класе Ришеље.
У категогорију бојних крсташа такође се често називају немачки бродови класе Шарнхорст.Изграђени у веома тешкој политичкој ситуацији, они нису били директан наставак бојних крсташа Првог светског рата. У стварности, пројекат за Шарнхорст (нем. "Scharnhorst") и Гнајзенау (нем. "Gneisenau") је настао на основу пројекта за џепне бојне бродове, и они су се водили као 4-ти и 5-ти бродови класе Дојчланд.
Појава брода Денкерк , условила је немце да појачају наоружање и дебљину оклопа, што је довело да великог пораста тежине.Заштита бродова је била релатовно поуздана за своју скромну величину према стандардима бојних бродова, мада је било неколико пропуста. Брзина је била велика, а радијус дејства довољан за акције по Атлантском океану. Међутим, углавном из политичких разлога, Шарнхорст и Гнајзенау, били су наоружани топовима 283 мм, што је било сувише слабо за борбу против бојних бродова.Током рата, планирано је њихово пренаоружавање топовима калибра 380 мм, али они никада нису били изграђени.“Практично то су били последњи бојни крсташи у свету, у том облику, како их је традицонално представила немачка флота. Жеље да имају сличне бродове, изразиле су владе Сједињених Америчких држава, Јапана, Холандија, а посебно Совјетског савеза, и одобриле њихову градњу. Ови следбеници Шарнхорста, одликовали су се још већоm брзином, релативно јачим наоружањен, али слабијом заштитом, што их је учинило несавршеним и пре почетка градње”.Немачка морнарица је 1937. године донела одлуку да се што пре почне са изградњом 12 великих океанских рејдера под кодним именом «P». Иако је овај план био ван могућности немачке бродограђевинске индустрије, пројекат је наставио да се развија, и 1939. године, био је готов пројекат за бојни крсташ класе «O».Ови бродови су требали да имају тежину од око 30.000 тона, и наоружање од 6 топа 380 мм. Планирана брзина је била велика, као и радијус дејства, но изостала је адекватна оклопна заштита.Ове јединице су требале да се користе за нападе на британске конвоје по свим морима и океанима, без обзира на удаљеност од базе.
Изградња три брода под условним обележјем «О», «Р» и «Q» планирана је да отпочне 1940. године, али она није отпочета. Међутим, како је тај период био веома успешан за Трећи рајх, пристрасност Адолфа Хитлера ка великим бродовима је нагло опала, те је пројекат оцењен као веома неуспешан и непотребан.“Неадекватан избор главних карактеристика, заснивао се на концепцији, која би била на месту пре 25 године. сами Немци су сматрали да крсташи «О», «Р» и «Q» у потпуности не одговарају концепцији. У стручним круговима, овај пројек је био познат под називом «Ohne Panzer Quatsch» — «неоклопљена глупост»”. 
Крајем 1930-их година, бојни крсташи класе Конго, постали су јако застарели, али су били једини јапански велики ратни бродови, који су могли да прате носаче авиона, због своје велике брзине. Додатни стимуланс они добијаји, када су из Сједињених Америчких Држава почеле да пристижу вести о пројектовању бојних крсташа класе Аласка. Убрзо и Јапанци почињу да реагују.
Са конструктивне тачке гледишта, пројекат «B-65» је био умањени бојни брод Јапански бојни брод ЈаматоЈамато, и врло много је подсећао изгледом на њега. Стандардна тежина је требала бити око 32.000 тона.Како би постигли већу ватрену моћ у односу на непријатеља, Јапанци су планирали да своје нове бојне крсташе опреме топовима калибра 310 мм, распоређених у три троцевне куле. Предвиђени оклоп је требало да штити брод од пројектила 305 мм, али само на великој даљини, док би брзина била око 33 чвора. На бродовима је планирано да се постави солидно против авионско оружје, укључујући и нове јапанске топове од 100 мм.
Када су 1941. године постале познате детаљније карактеристике нових америчких бојних крсташа, посебно артиљеријско наоружање, пројекат «B-65» је преправљен, и предвиђено наоружање је требало да се састоји од 6 топова 356 мм, распоређених у три двоцевне куле..
Градња нових бродова је требало да отпочне 1942. године, и прва дваа су добила бројевне ознаке, међутим по оточињању рата на пацифику, и губитка 4 јапанска носача авиона у бици за Мидвеј, приоритет градње је дат носачима авиона.
Десетогодишњи програм развоја Совјетске морнарице (1936—1945. године), садржао је између осталог и градњу 15 тешких крстарица, које би могле да се свстају у бојне крсташе.Израда пројекта је отпочела 1937. године, и он је представљао брзу крстарицу тежине 22.000 – 23.000 тона, наоружане са 9 топа од 254 мм. Пројекат је завршен у наредних годину дана, али се у међувремену јавила потреба, да нови бродови морају парирати немачким бродовима класе Шарнхорст. Као резултат тога, калибар топова главне артиљерије, повећан је на 305 мм, што је аутоматски повећало и тежину бродова, до величине бојних крсташа.
Градња прве две крстарице класе Кронштат - Кронштат (рус. "Кронштадт") и Севастопољ (рус. "Севастополь"), оточела је 1939. године. Изградња је текла споро, и уз велике тешкоће. Нарочито је био проблематичан случај са оружјем, које није било уопште израђено. Собзиром на такву ситуацију, совјетска влада је закључила уговор са немачком фирмом Круп, за куповину 6 двоцевних топовских кула са топовима од 380 мм израђених за немачке бојне бродоведля, који су били у изградњи. Након закљученог уговора, настао је нови пројект, назван 69И, бојни крсташ наоружан немачком артиљеријом.
Јула 1941. године, сви послови на изградњи бојних крсташа су пркинути, при готовости 10,6 — 11,6 %. Након завршетка рата, наставак градње је оцењен као неисплатив.
Оцењујући «пројекат 69», може се закључити, да је крсташ имао савремену артиљерију главног калибра, али са слабом артиљеријом средњег калибра, како противавионском, тако и противбродском. Брзина брода је била добра, док је оклопна заштита могла издржати највише поготке пројектила 203 мм.
Ипак, епопеја «тешких» крстарица ће се наставити, пошто је сам Стаљин гајио посебне склоности ка тим бродовима.Још током рата, развијен је пројекат 82 за тешку крстарицу наоружану топовима калибра 220 мм. Стаљин је 1947. године, захтевао да се пројекат преправи, и да се бродови опреме топовима калибра 305 мм. Пројекат је радикално редизајниран и припремљен 1950. године, а на Стаљинов захтев је повећана брзина на 35 чвора.
На тај начин, пројекат 82, је био поновљени пројекат 69, али на новом квалитетнијем нивоу. Повећана брзине, повећана противавионска артиљерија, појава нових радарских система. Међутим, оклопна заштита је и даље била слаба, и пружала је заштиту од пројектила калибра 203 мм.Тадашњи секретар морнарице, Н. Г. Кузњецов, изразио је негативно мишљење о пројекту:„Тежак, нејасан брод. Не изгледа да циљ оправдава средство. Веома скуп брод...“Градња првог крсташа класе Сталинград, отпочела је 1951. године, а следеће године, започета је градња још 2 брода. Градња се одвијала јако споро, и прекинута је 1953. године, месец дана након Стаљинове смрти.
Холандија је 1939. године одлучила, да у састав своје морнарице уведе бојне крсташе. Са великим колонијама на острвима Југо-Источне Азије, холанђани су веома забринуто пратили јачање јапанске флоте. Посебну забринутост представљао је велики број јаких јапанских тешких крстарица, и да би могли да се боре против њих, одлучено је да се изграде крсташи пројекта 1047.
Први кораци си показали, да холандски бродоградитељи немају искуства за дизајнирање таквог брода. Стога су се обратили Немцима за помоћ, и као резултат, пројекат је имао немачке карактеристике. На крају, нови крсташ је требало да има масу 28.000 тона, наоружан немачким топовима калибра 283 мм, и заштићен оклопом довољно јаким да може издржати пројектиле јапанских тешких крстарица. Брзина брода је требала бити 34 чвора.Такође, позитивна карактеристика пројекта, представљали су савремени противавионски и универзални топови, иако су били у малом броју.
Три брода пројекта «1047», требала су бити готова 1944. године. Набављен је сав материјал, машине и опрема, али немачка инвазија Холандије у мају 1940. године, ставила је тачку на те планове.
Почетак рата у Европи, дефинитивно је окончао сва ограничења о наоружању, и амерички адмирали су добили могућност да поручују нове бродове. Један од приоритетних задатака, био је стварање супер тешке крстарице, способне да лако уништи било коју јапанску тешку крстарицу, пошто су оне изузетно забрињавале амерички адмиралитет. Нису сви у руководству Америчке морнарице поздравили ту идеју, али њене присталице су тврдиле, да ће нови бродови бити веома корисни и као пратња групама носача авиона, пошто амерички бојни бродови, чак и најновији, немају довољну брзину.
Тако је настао пројекат Аласка, који је класифициран као «велика крстарица», која није била намењена за борбу са линеарним снагама непријатеља. Наоружање се састојало од 9 топа калибра 305 мм, постављених у 3 велике троцевне куле, који су омогућавали да се брод носи са било којом јапанском крстарицом, а оклоп је штитио од пројектила 203 мм. Брзина је била велика, а противавионска артиљерија веома моћна, што је био случај и код свих америчких ратних бродова, изграђених током рата.
Ова огрома и веома скупа крстарица била је потпуно неподесна за борбу против бојних бродова — они су могли пробити њен оклоп са готово било које удаљености. Други недостатак је био скоро потуно одсуство подводне заштите, и вероватно би и један једини торпедни погодак, могао лако потопити брод.Међутим главни недостатак је био време ступања у слижбу — лето 1944. године.„Превелики и скупи да би се користили као крстарице, а сувише слаби и рањиви на заједничке операције са бојним бродовима, уз то касно изграђени, они су по оцени самих америчких стручњака били највећи бескорисни велики бродови изграђени током Другог светског рата“.Као резулта тога, планирана серија од 6 бродова није остварена. У строј су ступили само Аласка (ен. "Alaska") и Гуам (ен. "Guam"). Хаваи (ен. "Hawaii") који је био скоро завршен, никада није ушао у службу, а преостала 3 нису ни започета са градњом.
Августа 1939. године, оба француска бојна крсташа су ушла у сатав такозваних Рејдерских снага (фр. "Force de Raid"), које су базирале у Бресту и биле су намењене да дејствују против немачких рејдера, посебно џепних бојних бродова. Током почетног периода рата, крсташи су пружалу заштиту низу важних конвоја, а такође су учествовали и у безуспешној потрази за немачким крстарицама у Северном мору.
Априла 1940. године, оба брода су пребачена на Средоземно море, и базирају у Мерс-Ел-Кебир. Након капитулације Француске, а из страха да французи не предају Немцима своју флоту, ови бродови су постали главни проблем британске морнарнице, те британци израђују план за операцију Катапулт. Дана, 3. јула 1940. године, француске снаге у Мерс-Ел-Кебиру, биле су нападнуте од британске ескадре Х. Денкерк, заставни брод француске ескадре, покушао је да се пробије из луке, али бива погођен са 4 тешке гранате, те је морао да се насуче, убедљиво потврђујући слабост свог оклопа. Страсбур који није био погођен ни једном, успева да напусти луку и пуном брзином креће ка луци Тулон, прогоњен британским крсташшем Худ. Три дана касније, 6. јула 1940. године, Денкерк је нападнут од британских палубних торпедних авиона Сордфиш, и мада ни једно торпедо није директно погодило брод, детонације дубинских бомби на оближњен насуканом патролном броду, стварају нова тешка оштећења. Поправка брода је трајала до јуна 1941. гоидине, али он је тек 22. фебруара 1942. године, успео да стигне у Тулон. У периоду 1941—1942. године, крсташ Страсбур је био заставни брод француске флоте.
Смештени у бази Тулон, француски бојни крсташи су веома ретко излазили на море, услед недостатка горива. Након немачке инвазије на јужну Француску, француски адмиралитет одлучује да потопи своју флоту, која се налазила стационирана у Тулон, и 27. новембра 1942. године, команданти потапају оба крсташа, при чему се Денкерк налазио у доку.Италијани извлаче априла 1943. године крсташ Страсбур, али га савезничка авијација потапа 18. августа 1944. године. Након рата оба крсташа су извучена из мора, али нису оспособљени за службу, и 1955. године, послати су на сечење.
У периоду између два рата, када је изградња нових капиталних бродова била забрањена, посебно место у војнопоморском програму, била је модернизација бродова ветера Првог светског рата.Без изузетка и британски бојни крсташи, након потписивања Вашингтонског договора, смањују свој број на свега 3 јединице.
Током 1920-1930-их година, бојни крсташ Худ је прошао више парцијалних модернизација, добивши и извиђачки авион и бољу противавионску артиљерију. Британци су 1938. године направили план радикалне модернизације, током које се планирала замена противминског и секундарног противбродског наоружања, универзалним топовима, а такође је требало елиминисати и главни недостатак Худа — изузетно слаба хоризонтална оклопна заштита. Избијање рата спречило је реализацију ових планова, али је Худ и даље сматран једном веома вредном јединицом.
Почетни перио рата, Худ је провео у састав Домовинске флоте, и учествовао је у више покушаја пресретања немачких рејдера, као и у пратњи конвоја, који су били од велике важности. Маја месеца 1940. године, Худ је постао заставни брод ескадре Х, са којом је учествовао у британском нападу на француске бродове у Мерс-Ел-Кебиру. Након што је постигао неколико погодака на француске бродове, он учествује у безуспешној потери за француским бојним крсташем Страсбур.
По повратку у састав Домовинске флоте, Худ је поново учествовао у безуспешним покушајима да се пресретну немачки рејдери. Заједно са бојним бродом Принц оф Велс, Худ 24. маја 1941. године, у реону Данског пролаза ступа у борбу са немачким бојним бродом Бизмарк и тешком крстарицом Принц Ојген. Већ са првим немачким плотуном, Худ је претрпео оштећење, а после пете салве са Бизмарка, он експлодира, распада се на делове и тоне у року од 3 минута, са готово комплетном посадом.
Бојни крсташи Ринаун и Рипалс су током 1920-1930-их године, прошли две велике модернизације. На оба брода је повећана оклопна заштита, а повећан је и број противоклопних топова.Најбоље је модернизован Ринаун, јер је добио ново енергетско постројење, а замењени су му и протиавионски топови, универзалном артиљеријом.У таквом стању, они су ушли у Други светски рат.
На почетку рата, Рипалс је ангажован у пратњи конвоја, који су превозили трупе из Британије у Француску. Априла 1940. године, Рипалс, заједно са крсташем Ринаун , учествује у Норвешкој кампањи.Проучивши дотадашња борбена дејства, британски адмиралитет је дошао до закључка, да противавионско наоружање Рипалса, није довољно за операције у Европским водама.Као резултат тога, Рипалс је послат на Далеки исток, пошто се сматрало да је јапанска авијација доста слаба. Заблуда овог мишљена, показала се кобном 10. децембра 1941. године, када су Рипалс и бојни брод Принц оф Велс били нападнути од стране великих јапанских ваздухопловних снага, у реону Куантана. Током више узастопних напада јапански пилоти су погодили Рипалс са неколико торпеда и бомби, услед чега се брод преврнуо а затим и потонуо.
Почетком рата Ринаун је ангажован у лов на немачке џепне бојне бродове и пробијаче блокаде.Априла 1940. године, заједно са крсташем Рипалс, учествовао је у Норвешкој кампањи, и 9. априла ступио је у борбу са немачким бојним крсташима Шарнхорст и Гнајзенау. Током битке, Ринау погађа 2-3 пута крсташ Гнајзенау, и присиљава немачке бродове на бегство.Од средине 1940. године, до новембра 1941. године, Ринаун је углавном дејствовао по Средоземном мору, а повремено је излазио на Атлантик, да тражи немачке рејдере.Након немачког напада на Совјетски савез, и доношења одлуке о слању војне помоћи, он је успешно обављао функцију заштите артичких конвоја, а служио је и као брод за непосредну ватрену подршку. Јануара 1944. године, Ринаун постаје заставни брод Источне флоте, и учествовао је у борби против јапанских снага.Ринаун је 1946. године пребачен у резерву, а 1948. године послат је на сечење.
Ратне каријере највећих америчких крстарица прошле су скоро непримећено. Крсташ Аласка ступио је услужбу јуна 1944. године, а крсташ Гуам, у октобру 1944. године. До почетка 1945. године, крсташи су вршили борбену обуку, а затим су били уврштени у састав 58. оперативне групе (ен. "Task Force. 58").Оба крсташа су учествовала у операцијама заузимања Иво Џиме и Окинаве. Дана, 18. марта 1945. године, они су постигли једини успех у својој борбеној каријери – Аласка је оборила 2 јапанска авиона, а Гуам, 1.
Већ у фебруару 1947. године, оба крсташа су пребачена у резерву, и припремљена за конзервирање. Касније се разговарало о плановима да се оба крсташа преправе у велике ракетне крстарице (ен. "CBG"), и направљене су неколико варијанте, али због високе цене радова, напуштени су сви пројекти.Крсташи Аласка и Гуан су 1. јуна 1960. године, дефинитивно били обрисани из списка флоте, и годину дана касније предати су на сечење.
Немачки бојни крсташи Шарнхорст и Гнајзенау су већином дејствовали заједно. Први борбени успех постигли су 23. октобра 1939. године, када су потопили британску помоћну крстарицу Равалпинди (ен. "Rawalpindi").
Априла 1940. године, оба крсташа су узела учешће у Норвешкој кампањи, и 9. априла ушли су у борбу са британским крсташем Ринаун. Након претрпљене мале штете, оба крсташа се повлаче великом брзином. Јуна 1940. године, они се поново појављују у Норвешком мору, са циљем да пресретну бродове, који су евакуисали британске војнике из Норвешке. Дана, 8. јуна 1940. године, Шарнхорст и Гнајзенау су изненадили и потопили британски носач авиона Глориес и разарараче «Ардент» и «Акаста». Међутим, британци успевају једним торпедом да погоде крсташ Шарнхорст, и он је био присиљен да оде у Кил, ради ремонта.Током пута ка немачкој, битанска подморница Клајд је успела да погоди једним торпедом Гнајзенау, те је и он отишао на ремонт. 
Након завршеног ремонта, немачки бојни крсташи одлазе на први, а како се касније испоставило, уједно и последњи задатак за који су они заправо дизајнирани - препад на Британске комуникације по Атлантику. Препад је трајао од 22. фебруара до 22. марта 1941. године, и том приликом су потопљена или заробљена 22 непријатељска трговачка брода.У овом случају, Шарнхорст и Гнајзенау су морали да одустану од директних напада на конвоје, пошто су им заштиту пружали стари, али и сувише јаки бојни бродови.
Иако ефикасност препада није била висока у поређењу са достигнућима немачких подморница, бојни крсташи су успели да постигну резултат, за који подморнице нису биле способне — на комуникацијама противника, завладала је паника.
Од марта 1941. године, до фебруара 1942. године, Шарнхорст и Гнајзенау, били су стационирани у Бресту, где су често били изложени нападима британских авиона, и трпели су све већу и већу штету.На крају, Адолф Хитлер је наредио адмиралу Редеру, команданту немачке морнарице, да пребаци бродове у немачку, или да их демонтира на лицу места.Собзиром на овај категорички став, немачка команда је била присиљена да направи план за операцију Керберус.
У периоду од 11. до 13. фебруара 1942. године, Шарнхорст, Гнајзенау и тешка крстарица Принц Ојген, уз подршку лаких морнаричких снага и Луфтвафе, успели су да се пробију кроз Ламанш, издржавши све нападе британских ваздушних и поморских снага.На путу ка свом одредишту, оба крсташа су ударила и подводне мине, те су морали отићи на ремонт.
Током ремонта, Гнајзенау је 26. фебруара 1942. године, био погођен бомбом, која је проуз роковала детонацију муниције у предњој артиљеријској муницијској комори.Брод је био толико оштећен, да је требало радити две године на његовом ремонту, а уз то је одлучено да се његове троцевне куле са топовима од 283 мм, замене двоцевним са топовима од 380 мм.Међутим, озбиљнији ремонт никада није започет, и Гнајзенау су Немци потопили 27. марта 1945. године, као блок-брод.
Након ремонта, Шарнхорст прелази марта 1943. године, да базира у Норвешку. Септембра исте године, учествује у препаду на Свалбард.Дана, 25. децембра 1943. године, Шарнхорст испловљава са циљем да изврши напад на конвој "JW-55B". Ујутру 26. децембра 1943. године, он је ступио у борбу са британским снагама, које су се састојале од једна тешке крстарице и две лаке крстарице. У току битке немачки брод губи радар и напустио је битку, али је затим поново покушао да се приближи конвоју.Исте вечери, Шарнхорст се сусрео са британским бојним бродом Дјук оф Јорк и покушао је да побегне од много јачег противника. Међутим, један од погодака му је оштетио котларницу, те је његова брзина нагло пала. Ускоро га нападају и британске лаке поморске снаге. После неравноправне борбе, Шарнхорст је потонуо, добивши велики број погодака тешких пројектила и 11 торпеда, чиме је показао изузетно велику жилавост , својствену немачким великим бродовима.
До почетка рата на Тихом океану, сви бродови класе Конго, прошли су кроз неколико модернизације и били су у сатаву главних снага јапанске флоте, укључујући и бивши школски брод Хиеи.Ипак, јапанска морнаричка команда је сматрала бојне крсташе као потрошни материјал у првој фази рата, настојећи да сачувају своје бојне бродове за планиране одлучујуће битке.
Бојни крсташи су од самог почетак непријатељства ангажовани у текућим операцијама јапанске флоте. Киришима и Хиеи су учествовали у заштити јапанских носача авиона, који су извели напад на Перл Харбор, 7. децембра 1941. године, а Конго и Харуна су пружали заштиту десантним операцијам у Малезији, децембра 1941. године.Током јануара и фебруара 1942. године, бојни крсташ су активно учествовали у јапанској окупацији Индонезије.Ватру ка непријатеља, они су први пут отворили 1. марта 1942. године. Испаливши скоро 300 пројектила главног калибра, ка америчком разарачу, «Хиеи» и «Киришима» нису успели ни једном да погоде циљ.Следећи задатак бојних крсташа, био је заштита носача авиона, приликом препада на Индијски океан, априла 1942. године, а затим и у бици за Мидвеј 4.-5. јуна 1942. године.У оба случаја, бојни крсташи нису претрпели ни најмања оштећења.
У јесен 1942. године, бојни крсташи су узели активно учешће у борби за острво Гвадалканал. Они су пружали заштиту носачима авиона у бици код источних Соломона, и у бици код острва Санта Круз, подржани лаким снагама јапанске флоте. Шта више, међу њиховим задацима, било је и бомбардовање аеродрома Хендерсеново поље, на Гвадалканалу, са кога су Американци господарили небом, у тој области. 
Први такав задатак, био је веома успешан, али у ноћи 12. новембра 1942. године, «Хиеи» и «Киришима», су заједно са јапанским лаким снагама, наишли су на јак амерички састав, састављен од крстарица и разарача. Током хаотичног сукоба, који се одигравао на веома малој даљини, «Хиеи» је претрпео озбиљна оштећења, а рано ујутру, Американци су га још више оштетили серијом авио напада. Као резултат тога, Јапанци су били принуђени да сами потопе свој брод.У ноћи 15. новембра 1942. године, у реону Гвадалканала, потонуо је и крсташ Киришима. Он је ушао у борбу са америчким снагама, у којима се налазио и нови амерички бојни брод Вашингтон. Добивши велики број погодака, «Киришима» је напустио јапански састав, и након безуспешне борбе посаде, он је потонуо.
Преостали бојни крсташи, узели су учешће у две последње крупне операције јапанске флоте. У бици за Маријанска острва (битка у Филипинском мору), 19. – 20. јун 1944. године, њихова једина угола била је пружање противавионске заштите.Током битке за Филипине, 25. октобра 1944. године, «Конго» и «Харуна» су били део ударних снага адмирала Курите, пуцали су ка америчким ескортним носачима авиона, али без неких већих успеха.
Бојни крсташ «Конго» је 21. новембра 1944. године, потопила америчка подморница Силајен.«Харуна», последњи јапански бојни крсташ, практично више није ни излазио на море, због константне несташице горива. Дана 28. јула 1945. године, у луци Куре, он је нападнут од већег броја америчких авиона, и услед великих оштећења, тоне на плитко дно.
На појаву и развој првих бојних крсташа, утицао је низ фактора. Руковођени стереотипима, адмирали нису одмах прихвати идеју о изградњи великих брзих капиталних бродова, већих чак и од савремених дреднота. Собзиром на релативно низак укупан капацитет првих парних турбина, они су морали нешто да жртвују, ради постизања веће брзине. Као резултат тога, појавили су се потпуно неуравнотежени британски бојни крсташи првих пројекта, као и немачки, такође са одређеним недостацима.
Већ током Првог светског рата, логика развоја, заједно са напредком у области бродске енергетике, довео је пројектовања веома добрих бродова, од којих је ступио у строј једино «Худ», често називан бојна крстарица. Даље, у пројекту «Г-3», британски пројектанти су предвидели даљи развој бојних крсташа, који је на крају обједињен са бојним бродовима, у јединствени тип брзих артиљериских бродова. Тачније, бојни крсташи су постали непотребни.
Међутим, на развој бродоградње, умешала се политика. Вашингтонским поморским уговором, не само да је стопирана градња капиталних бродова, него су и вештачки установљена квалитативна ограничења. Као резултат тога, бојни бродови пројектовани по стандардима Вашингтонског уговора, нису били у потпуности хармонични, и њихови конструктори су били присиљени да жртвују неке ствари. У таквој ситуацији, изградња бродова типа «Денкерк» и «Шарнхорст«, изгледала је као релативно разуман корак, јер су француска и немачка морнарица у то време биле под притиском финансијских и политичких ограничења.
Идеја за градњу бојних крсташа треће генерације – оригинлни ловци тешких крстарица, у потпуности су били неприлагођена за борбу против бојних бродова, што је представљало велики проблем. Бродови су били велики и скупи, и њихова једина предност била је 2-3 чвора већа брзина, у односу на савремене бојне бродове. Међутим, како се показало у Другом светском рату, блага предност у брзини није дала очекиване резултате. Много већу улогу у реалним биткама, имала је тактика изненађења.
На крају, супер крстарица није била линеарна, а изградити изузетно скупе, али високо специјализоване бродове, било је крајње бесмислено. Тачку на развој бојних крсташа ставили су бојни бродови типа Ајова, који су били способни да држе корак са сваком тешком крстарицом, и лако су је могли у борби уништити.

Криптографски алгоритми (симетрични и асиметрични) су алгоритми који служе за трансформацију поруке у циљу заштите приватности пошиљаоца тако да само намењени читалац може да преузме њен првобитни садржај.
Криптографски алгоритми не штите интегритет односно веродостојност поруке која је шифрована. Ово је врло важно из разлога јер је могуће да је кључ проваљен и да нам нападач шаље лажне поруке, али и могућности да је дошло до грешке приликом шифровања или дешифровања, тако да примљена порука није идентична оригиналном документу. Из тог разлога креиране су функције за сажимање или ти хаш (могу се сусрести и под именима енгл. -{one-way}-, -{hash function}-, -{message digest}-, -{fingerprint}-) алгоритми. Најпознатији и најкоришћенији хаш алгоритми су SHA-1, MD5, MDC-2, RIPEMD-160 i td. Хаш алгоритми се сврставају у криптографске алгоритме без кључа.
Ови алгоритми просто сажму (самељу у буквалном преводу) сваку поруку или фајл без обзира на величину и на излазу добијамо низ од 128 или 160 нула и јединица, у зависности који алгоритам је коришћен. Врло је тешко готово немогуће реконструисати улазну поруку а исто тако готово је немогуће наћи два улаза са истом хаш вредношћу. Вероватноћа да у поруци неко измени неку ставку, тако да новодобијени текст има исту хаш вредност као и оригинална је formula_1 у случају 160 битних алгоритама, дакле занемарљиво мала вероватноћа, зато се негде хаш функције називају и отисци прстију порука.
Имамо поруку коју шаљемо на пример -{Bojan}-. Вредност коју добијемо када се реч -{Bojan}- пропусти кроз -{MD5}- алгоритам износи:
Сада ову поруку шифрујемо неким алгоритмом на пример -{AES}- алгоритмом и шаљемо је путем Интернета особи -{X}-. Нека неко успе да пресретне поруку и некако открије кључ и измени поруку у на пример -{bojan}- (мало почетно слово), и такву поруку са измењеним садржајем пошаље нашој особи -{X}-. 
Вредност хаш функције измењене поруке износи:
Упоређивањем вредности хаш функције особа -{X}- сада лако сазнаје да је дошло до промене у садржини поруке, односно да примљена порука није идентична оригиналној поруци.
Ови алгоритми у криптографији се користе првенствено за проверу интегритета порука, у системима дигиталног потписа као и ефикасан начин чувања приступних лозинки у базама података као и у одређеним системима аутентификације. Због своје иреверзибилности, то јест немогућности да се из сажетка изведе оригинална порука овај алгоритам је ефикасан начин чувања лозинки, када је неопходно да само корисник може знати лозинку.
Ови алгоритми се још користе и за проверу интегритета и исправности фајлова приликом преузимања са интернета.
Напади на ове алгоритме се своде на проналажење колизије, односно проналажење неке вредности која ће имати исту вредност као и оригинална порука, ово се још назива и парадокс рођендана. Данас се 128 битни алгоритми попут -{MD5}- и -{MD4}- могу сматрати несигурним односно проваљеним и препороручено је користити алгоритме са већом дужином кључа.
Ово је листа најпопуларнијих и најкоришћенијих алгоритама при чему се неки од доле наведених алгоритам данас сматрају несигурним.

Мијатовић је доста распрострањено српско презиме. 
У Србији је ово презиме настало од имена Мијат додавањем наставка "овић", који означава припадност потомка претку, обично оцу. Наиме, до прве половине 19. века у Србији је систем презимена био патронимски, односно син је добијао презиме по оцу додавањем наставака. Тек у време кнеза Милоша прекида са праксом патронимских промена презимена и тадашња презимена се фиксирају за стално. 
Неки од познатијих Мијатовића су:

Појам Зенон може да се односи на:

Преузето са енглеске википедије
Извор: http://us.movies1.yimg.com/movies.yahoo.com/images/hv/photo/movie_pix/twentieth_century_fox/return_of_the_jedi/mark_hamill/epvi.jpg

Јохан Карл Фридрих Гаус (, *30. април 1777. – †23. фебруар 1855.) био је немачки математичар и научник који је дао значајан допринос у многим пољима, укључујући теорију бројева, анализу, диференцијалну геометрију, геодезију, електростатику, астрономију и оптику. Познат као „принц математичара“ и „највећи математичар од давнина“, Гаус је оставио траг на многим пољима математике и науке и сматра се једним од најутицајнијих математичара у историји.
Изванредну математичку даровитост показао већ у детињству, а прве научне резултате постигао као студент математике у Гетингену. У вези с теоријом дељења круга решио је (1796) проблем конструкције правилних полигона лењиром и шестаром, доказавши да се за неки прости број -{"n"}- може на тај начин конструисати правилни -{"n"}--троугао онда и само онда када је -{"n"}- такозвани Ферматов број, то јест број облика -{"2k + 1"}-, а као такви су данас познати само 3, 5, 17, 257 и 65 537. Промовисан је 1799. на темељу докторске дисертације, у којој је доказао изванредно значајан фундаментални теорем алгебре. Делом истраживања у аритметици (лат. -{"Disquisitiones arithmeticae"}-, 1801.) поставио је основе савременој теорији бројева. Његова "Општа истраживања закривљених површина" (лат. -{"Disquisitiones generales circa superficies curvas"}-, 1828) нова су етапа у развоју диференцијалне геометрије и основица њеног напретка све до данас. У томе делу он уводи систематску употребу параметарскога предочења површина, две основне квадратне форме, сферно пресликавање и на основи тога појам закривљености у тачки површине. Доказан је и основни теорем о инваријантности закривљености површине при њезом изометричком пресликавању (лат. -{"Theorema egregium"}-). Значајан је и његов прилог теорији грешака при мерењу, изложен као теорија најмањих квадрата у делу "Теорија комбиновања уз најмање грешке опажања" (лат. -{"Theoria combinationis observantium erroribus minimis obnoxiae", I–III,}- 1821—1826.), према којој је најпогоднија вредност мерене величине она за коју је збир квадрата грешака најмањи. 
Открића настала приликом проучавања Земљинога магнетскога поља изложио је у делу "Општа теорија магнетизма Земље" (нем. -{"Allgemeine Theorie des Erdmagnetismus"}-, 1839). Примењивао је математику на описивање електричних и магнетних појава (на пример Гаусов закон за магнетно поље и Гаусов закон за електрично поље). Бавио се оптиком (Гаусова апроксимација). Посебно су значајна његова истраживања у подручју основа геометрије, премда о томе није ништа објавио. Још и пре Н. И. Лобачевскога и Јаноша Бољаја спознао је логичку могућност геометрије различите од еуклидове геометрије и открио у њој низ основних чињеница. Посмртно објављена његова научна оставштина подстакнула је занимање за нееуклидску геометрију и придонела њеном бржем развоју. По њему су названи кратер на Месецу (Гаусов кратер) и планетоид (1001 Гаусија). 
Јохан Карл Фридрих Гаус је рођен 30. априла 1777 у Брауншвајгу, у грофовији Брауншвајг-Волфенбитела (сада делу Доње Саксоније, Немачка), као син сиромашних родитеља из радничке класе. Његова мајка је била неписмена. Датум њеног рођења није записан, мада је било познато да се родио у среду, осам дана пре Христовог ускруснућа, што је дана пре Ускрса. Gaus је касније решио загонетку свог датума рођења у контексту налажења датума Ускрса, изводећи методе за израчунавање датума у прошлим и будућим годинама. Он је био крштен и потврђен у цркви у близини школе коју је похађао као дете.
Већ су у основној школи били изненађени његовим брзим сабирањем бројева од 1 до 100, када је закључио да збир 50 парова бројева (први и задњи, други и предзадњи) износи 101: 1+100=101, 2+99=101, 3+98=101 итд. Проучавао је античке језике у гимназији -{"Martino-Katharineum"}-. У његовој 17 години гроф од Брауншвајг-Волфенбитела му даје стипендију, те се уласком у колеџ Каролинум заинтересовао за математику и самостално открио Бодеов закон пропорција, придонео бинарном теорему, аритметичком, геометријском просеку, закону квадратне реципрочности, те теорему прим бројева. С тим открићима одустао је од језика и окренуо се математици.
Студирао је на Гетингенском универзитету од 1795. до 1798, где му је учитељ био Кестнер којег је често исмејавао; а докторирао је 1799, доказавши да свака алгебарска једначина има најмање једно решење. Тај је теорем назван темељни теорем алгебре. Ту је покушао да конструише правилни седмоугао помоћу лењира и шестара. Не само да је дошао до закључка да је то немогуће, већ је открио методе конструкције правилног 17, 257, 65537 – угла. Тако је доказао да је конструкција правилног многоугла, лењиром и шестаром, могућа само када су странице прим бројеви серије 3, 5, 17, 257, 65537 и тако даље; то је описао у књизи о теорији бројева, -{"Disqvisitiones Arithmeticae"}- ("Питања о аритметици", 1801.), које је класично дело на пољу математике.
Нормална расподела, Гаусова расподела или Гаус-Лаплацова расподела је најважнија статистичка теоретска расподела (дистрибуција). Први ју је објаснио Абрам де Моавр (1753) као гранични облик биномне расподеле. Нормална је расподела непрекинута (континуирана) функција веројатноће облика:
Она је двопараметарска функција. Параметри су јој аритметичка средина "μ" и стандардна девијација "σ". Стандардизована нормална дистрибуција има аритметичку средину formula_2 и стандардну девијацију formula_3, а бележи се као formula_4. Нормална крива (то јест граф нормалне дистрибуције) звоноликог је облика и симетрична је, па су сви непарни моменти око средине дистрибуције једнаки 0. Аритметичка средина, медијан и мод нормалне дистрибуције међусобно су једнаки, што је последица својства симетричности дистрибуције. Коефицијенти асиметрије једнаки су 0, а коефицијент заобљености је 3.
Гаусова крива је крива одређена једначином:
симетрична је с обзиром на "y"-осу, асимптотски се приближује ка "x"-оси, када "x" тежи према -{+ ∞ i – ∞}-. Та се крива, због њене примене у рачуну вероватноће, назива и кривом вероватноће.
Гаусов алгоритам је низ математичких операција, које је предложио Гаус за решавање система линеарних једначина. Начин на који се поништавају (елиминирају) поједине непознанице у једначинама познат је и под именом Гаусове елиминације.
Гаус се након тога посветио астрономији те је по његовим прорачунима планетоид Церес, откривен 1801. Дао је такође нову методу израчунавања путања или орбита небеских тела. Године 1807, након смрти Грофа од Брунсвика, постао је математички професор и директор опсерваторије у Гетингену, где је остао све до своје смрти 1855. Након низа породичних трагедија, 1809. издаје своју другу књигу у два дела -{"Theoria motus corporum celestium in sectionibus concis Solem ambientum"}-, о кретању небеских тела. У првом делу расправља о диференцијалним једначинама, деловима купе и елиптичним орбитама, док у другом, главном делу показује како се може наћи и израчунати орбита планета. Гаусов допринос теоријској астрономији престаје након 1817, иако наставља с посматрањима. Иако у опсерваторији проводи већину времена, налази времена и за рад на другим подручјима науке. Његова дела из тог периода су: -{"Disquisitiones generales circa seriem infinitam"}-, увод у хипергеометријску функцију; -{"Methodus nova integralium valores per approximationem inveniendi"}-, практични есеј о интегралном рачуну, -{"Bestimmung der Genauigkeit der Beobachtungen"}-, расправа о статистичким проценама, те -{"Theoria attractions corporum sphaeroidicorum ellipticorum homogeneorum methodus nova teactata"}-, инспирирана геометријским проблемима.
Гаус се током 1820-их све више интересовао за геодезију. Године 1818. спроводио је геодетска истраживања за државу Хановер, о спајању с данском жељезничком мрежом, те је изумео хелиотроп (справу за сигнализацију на даљину), који је радио на начелу рефлектовања сунчевих зрака помоћу телескопа и огледала. Од 1820. до 1830. издао је више од 70 чланака. Године 1822. освојио је награду Копенхагенског универзитета с делом -{"Theoria attractions corporum sphaeroidicorum ellipticorum homogeneorum methodus nova teactata"}-. Гаус је први развио нееуклидску геометрију, дискутујући са Фаркашом Болјајом, Јаношом Болјајом и Лобачевским.. Проучавао је диференцијалну геометрију, те је о тој теми написао дело -{"Disquisitiones generales circa superfices curva"}- (1828.), његово најважније дело на том подручју, које садржи идеје као Гаусова крива (нормалан граф веројатноће) и теорем егрегриум.
Са немачким физичаром Вилхелм Едуард Вебером, Гаус је спровео опширно истраживање о магнетизму, а његово примењивање математике на магнетизам и електрицитет је једно од његових важнијих доприноса (у част њему јединица интензитета магнетског поља добила је назив "гаус"). О тој је теми написао многа дела као: -{"Intensitas vis magneticae terrestris ad mensuram absolutam revocata"}- (1832.), -{"Allgemeine Theorie des Erdmagnetismus"}- (1839.) и -{"Allgemeine Lehrsätze in Beziehung auf die im verkehrten Verhältnisse des Quadrats der Entfernung wirkenden Anziehungs - und Abstossungskräfte"}- (1840.). Гаус и Вебер су открили Кирхофове законе, конструисали примитивни телеграф те створили властите новине -{"Magnetischer Verein"}-. Међу његовим задњим делима је расправа с Герлингом о Фукоовом клатну (1854). Доживео је отворење хановерске жељезничке мреже, те је преминуо 23. фебруара 1855. у Гетингену, а да ретко које поље математике, астрономије и математичке физике није остало дотакнуто његовим доприносима. Његов мозак је сачуван и изучавао га је Rudolf Ваgner, који је утврдио да је његова маса 1.492 грама (нешто изнад просека) и да је церебрална област једнака 219.588 квадратна милиметра Високо развијене конволуције су исто тако уочене, што је у роном 20. веку сматрано објашњењем његовог генија.
Гаусов закон електричнога поља је физички закон према којем су линије електричнога поља отворене криве што излазе из позитивних електричних набоја, а завршавају у негативним електричним набојима, односно ток електричнога поља кроз замишљену затворену површину једнак је збиру свих електричних набоја који се налазе унутар те површине подељене с диелектричном пермитивношћу вакуума. У интегралном облику закон гласи:
где је: "Φ" - ток електричног поља, "Q" - електрични набој, "ε" - диелектрична константа вакуума. Ток се надаље може повезати са електричним пољем:
где је: -{"E"}- - вектор електричног поља, а -{"dA"}- - елемент површине -{"S"}- по којој се интегрише. Ток електричнога поља кроз произвољну затворену површину која не садржи електрични набој једнак је нули, то јест електрични набој извор је електричног поља. 
Гаусов закон магнетскога поља је физички закон према којему су линије магнетскога поља затворене линије, односно магнетски ток (ток вектора магнетске индукције) кроз замишљену затворену поврину једнак је нули:
где је: -{"B"}- - магнетски ток, а -{"S"}- - zatvorenа површина. Тим је законом потврђено да у природи не постоје магнетски монополи. 
Гаусов систем јединица је систем мерних јединица који је на темељу предлога Гауса и В. Вебера прихваћен на 1. међународном електротехничком конгресу у Паризу 1881. и сматран "јединственим системом јединица свеукупне науке". Основне су му јединице биле центиметар, грам и секунда, по чему је назван ЦГС-системом. Због кривих тумачења замисли његових оснивача, у примени је тога система било много тешкоћа, посебно у подручју електромагнетизма. Електричне су се величине изражавале јединицама ЦГСе-система (електростатички систем јединица), а магнетске јединицама ЦГСм-система (електромагнетски систем јединица). За такав мешовити, некохерентни систем предложио је Херман фон Хелмхолц 1882. назив Гаусов систем јединица. Уз друге системе примењивао се седамдесетак година, посебно у физици. Сва су 3 система данас замењена Међународним системом мерних јединица (SI). 

Преузето са енглеске википедије
http://milosm.coolfreepage.com/Koncerti%202005%20Sarajevo%20poslato.htm

Теодад (; умро 536.), је био краљ Острогота од 534. до 536. године, један у низу варварских краљева Италије.
Био је сестрић Теодорика Великог. Стигао је у Италију са Теодориком Великим и био је врло стар у доба доласка на престо. Био је савладар рођаци Амаласунти од 534. до 535. године. Међутим издао ју је. Амаласунта је затворена и убијена, а Теодад тако долази на власт. Јустинијан I је као повод за рат против Гота узео убиство Амаласунте 535. године, наследнице Теодорика Великог. Амаласунта је била склопила пакт са Јустинијаном који је омогућавао царској војсци под вођством Велизара да искористи Сицилију као базу за поход против Вандала у Африци.
Теодада је убио Витигес 536. године на почетку готског рата.

Витигес је био краљ Острогота од 536. до 540. године. Наследио је трон краља Италије усред Готског рата, када је Велизар, на челу византијских трупа цара Јустинијана I, брзо освојио Сицилију и већ прешао у јужну Италију. Витигес је био муж Матасвенте, јединог преживелог детета Амаласунте. Касиодор је поводом овог венчања саставио један панегирик. 
Витигес је убио свог претходника Теодада. Велизар је после успешног рата заробио и Витигеса и Матасвенту и одвео их у Константинопољ. Витигес је умро 542. године. Матасвента се преудала за једног члана Јустинијанове фамилије.


Дакија или, по традиционалном латинском изговору Дација (-{"Dacia"}-), била је независна држава, а потом од 106. до 271. године римска провинција. Дакија је обухватала територију чија је граница на северу била омеђена Карпатима, на југу Дунавом, а на западу Тисом, на истоку Дњестром, данас источна Молдавија. Данас та територија одговара модерној Румунији и Молдавији, као и деловима Србије, Мађарске, Бугарске и Украјине. Главни град провинције је била Сармизегетуса Региа.
Име провинције Дакије потиче од народа Дачана који су, заједно са Гетима, живели у тој области. 
Након Трајановог освајања 106. године, новоосвојена област је добила официјелно име Дакија. Цар Хадријан поделио је 118. године ову дотад једниствену провинцију на два дела, под именима: Горња Дакија ("Dacia superior") и Доња Дакија ("Dacia inferior"). Само пет година касније Хадријан је из Горње Дакије издвојио још једну област, под именом Поролисумска Дакија (по граду Поролисум, "Dacia Porolissensis"). Од 167. до 169. године, Марко Аурелије је поново реорганизовао ову област: 
Тако је Дакија била подељена на три провинције све док Аурелијан није коначно повукао римску војску и народ из Дакије 271. године. Формална престоница била је "Colonia Ulpia Traiana Augusta Dacia", али највећи део власти био је у Сармизегетузи, која је још у време дачких краљева била престоница. 
Са три стране, Дакију су окруживали варвари. Само са југа, граничила се са Мезијом. Касније, Дакија је имала малу заједничку границу са Панонијом. Границу су махом реке обележавале: на југу то је био Дунав, на западу Тиса и Мориш. Највећим делом Дакија се налазила на територији данашње Румуније и Молдавије.
Дачане су Римљани сматрали опасним противницима, поготову што су, за разлику од већине варвара, били релативно једниствени. Када је 86. године, престо заузео Децебал, који је додатно уједнио Дачане, за Рим је то значио појаву једне моћне државе на њеним границама. Цар Домицијан је покушао да спречи јачање Децебала у ратовима између 85. и 89. године али у томе није имао правог успеха. Ни Нерва није имао успеха. Затим је Трајан морао водити један тежак рат, Први дачки рат, од 101. до 102. године, у коме је Децебал био поражен. После неколико година, Децебал је покушао да окупи савезнике против Рима, што је довело до Другог дачког рата, од 105. до 106. године. Децебал је избегао заробљавање самоубиством и читава Дакија је била освојена. Дакија је постала провинција још пре 11. августа 106. године. Трајан је као плен донео 331 тону сребра и 165 тона злата: Дакија је била позната као рудоносна област. 
Све до епохе Марка Аурелија, Дакију нису угрожавали други варвари. До великог искушења је дошло 235. године, када су се варвари окупили ради напада. Када су они напали 238. године, Дакију су потресали ратови све док Аурелијан није одлучио да евакуише Дакију 271. године. 
Под Константином Великим Рим је поново освојио део Дакије, али је и та област брзо напуштена. 
Од Трајанових времена Дакија је постала циљ насељавања људи из читавог Царства. Ради споразумевања је био латински неопходан. Остаје нејасно како се латински одржао и након повлачења Рима. Од овог „варварског“ латинског настао је данашњи румунски језик. 
Након окончања Првог дачког рата, Дакија је била контролисана само војно, али од 106. године, после Другог дачког рата, Дакија је постала царска провинција. То је значило да сам цар поставља управника, тј. намесника провинције из редова римских сенатора. 
Након варварских напада из 117. и 118. године, Хадријан је решио да реорганизује Дакију. Све три тако настале провинције, "Dacia inferior", "Dacia superior" и "Dacia Porolissensis" биле су независне једна од друге али су војно блиско сарађивале. 
Нова реорганизација је дошла у време цара Марка Аурелија, после новог напада варвара из 168. године. Нова троделна Дакија, састављен од области "Dacia Apulensis", "Dacia Porolissensis" и "Dacia Malvensis" чинила је јединствену провинцију Дакију, која је имала само једног намесника. Вероватно је Марко Аурелије сматрао да ће јединствена команда у читавој Дакији били ефикаснија одбрана од варвара. 
Војно узев, у Дакији су биле стациониране две легија|легије, "V Macedonica" (логор је био у данашњој Турди) и "XIII Gemina" (логор у Апулуму). Било је и других помоћних одреда, нарочито на граници према варварима. Укупно било је око 30.000 римских војника у Дакији.
За Рим, Дакија је представљала богат извор руда. Из бројних рудника ископавало се злато и сребро. Било је и гвожђа, зачина. Поред руда, које су биле најважнији разлог зашто су се Римљани уопште упустили у скупо освајање и тешко чување Дакије, ова земља је била богата дрветом, вуном, кожама. У Дакију се увозило углавном маслиново уље, вино и луксузна роба. У часу када се Аурелијан одлучио да напусти Дакију, вероватно су већина главних рудника племенитих метала били исцрпљени. 

Хромозом 11 је аутозомни хромозом једанаести по величини у хуманом кариотипу. Према положају центромере припада субметацентричним хромозомима. Изграђен је од 144 милиона парова база ДНК што представља 4-4,5% укупне количине ДНК у ћелији.





















Наташа Сен-Пјер (; Ботхерст, 10. фебруар 1981) је канадска поп певачица. Она је једна од најпознатијих канадских певачица које певају на француском у свету.
Наташа је рођена као -{Natasha Saint-Pierre}-. Започела је своју мећународну каријеру у четрнаестој години, када је играла Флер-де-Ли -{(Fleur-de-Lys)}- у мјузиклу „Нотр-Дам д Пари“ -{(Notre-Dame de Paris)}-. Од тада је њен менаџер Гај Клутије -{(Guy Cloutier)}-. Наташа Сен-Пјер је представљала Француску на Песми Евровизије 2001. године, и заузела четврто место. Сарадња са Паскал Обиспоом -{(Pascal Obispo)}-, учинила ју је само још познатијом широм Европе.

Микроелектроника је грана електронике која се бави минијатуризацијом електронских елемената, склопова и система. Минијатуризација, међутим, није једина сврха микроелектронике, већ само средство које омогућује развој и производњу поузданих, квалитетних, високосеријских и јефтиних електронских склопова. Управо је развој микроелектронике омогућио прерастање електронике из гранске у базичну технологију. 
Од појаве планарне технологије на силицијуму 1959. године до данас, развој микроелектронских склопова текао је запањујућом брзином у односу на побољшање свеукупних електричних карактеристика, повећање функционалности и проширење области примене. Уз све то цена производње је рапидно падала. Тако брзи развој, у најширем смислу, није забележен у другим гранама. Захваљујући микроелектроници, на пример, данашњи рачунари, у односу на оне с краја шездесетих година двадесетог века, имају више од 1.000 пута већи капацитет и толико пута мању цену, потрошња енергије смањила се преко 20.000 пута, а брзина обављања аритметичких и логичких операција повећана је више од 6.000 пута. Да се аутомобилска индустрија развијала истим темпом, аутомобил би данас прелазио 1.000.000 -{km}- с потрошњом од једног литра, развијао би брзину већу од 1.000.000 -{km/h}-, коштао би свега неколико долара, имао би тежину мању од 1 декаграм, а време експлоатације би му било преко 10.000 година.
Удео микроелектронике није пресудан само у развоју рачунара, већ и у области телекомуникација, индустријске опреме, војне индустрије, комерцијалне технике у аутомобилској индустрији итд. У ширем смислу, под микроелектроником подразумевамо не само микроелектронску технологију већ и производе те технологије. Заједничким именом се сви ти производи називају интегрисаним колима. При томе, постоји читав низ различитих интегрисаних кола која се међусобно разликују по сложености, намени, технологији израде и сл.



Александар Григорјевич Лукашенко (, ; Копис, 30. август 1954) председник је Белорусије. Завршио је два факултета, по образовању је економиста и историчар. Први пут је изабран на изборима 10. јула 1994, други пут 9. септембра 2001, трећи пут 19. марта 2006, четврти пут 19. децембра 2010. године а пети пут 11. октобра 2015. Да би могао бити изабран више од два пута организовао је референдум 17. октобра 2004. године.
Александар Лукашенко је рођен у месту Копис, Оршанског рејона Витепске области. Његов деда је родом из Украјине из Сумске области. Његова мајка је до рата живела у селу Александрија у Шкловском рејону Могиљовске области а после рата се запослила у оршанској фабрици лана. Након рођења сина вратила се на село где је радила на фарми. Александар Лукашенко је одрастао без оца.
Завршио је факултет историје Могиљовског педагошког института 1975. као професор историје и друштва а 1985. економски факултет Белоруске пољопривредне академије као економиста-организатор производње у пољопривреди. Од 1975. до 1977. служио је војску при пограничној војсци КГБ СССР. Након тога је радио у градској управи града Могиљова. 
Од 1982. је био заменик председника колхоза Ударник Шкловског рејона а од следеће године заменик директора комбината грађевинских материјала у Шклову. Од 1985. до 1987. био је секретар партијског комитета колхоза Лењин у Шкловском рејону. У марту 1987. је изабран за директора совхоза Городец у Шкловском рејону а у јануару 1988. је међу првима у Могиљовској области почео да уводи уговоре о закупу унутар совхоза.
Од 1979. је био члан КПСС. Први пут је изабран за посланика Врховног Савета Белорусије 1990. године. Био је на челу комисије за истраживање комерцијалних структура које функционишу при републичким и месним органима власти и управе. Постао је познат након критичког иступа против Станислава Шушкевича, председника Врховног Савета. Након тога је формирао фракцију Комунисти за демократију.
Популарност Лукашенка у Белорусији се објашњава његовим успешним радом на обнови урушене белоруске пост-совјетске економије. 2005. године Светска банка оценила је да Белорусија има снажан, истински економски раст, и да је корист широко расподељена међу становништвом. Под Лукашенком, званична незапосленост је мања од 2 процента, сиромаштво је опало, и просечна месечна зарада је виша него у већини бивших совјетских република укључујући и Украјину. Критичари приписују економски раст Белорусије дотацијама у енергији из Русије и повлашћеном приступу руском тржишту за белоруске индустријске производе.
Лукашенкове везе са Западом, посебно са Сједињеним Америчким Државама, често су биле затегнуте. Током владавине Џорџа Буша млађег Лукашенко је од стране Кондолизе Рајс оцењен као "последњи европски диктатор" и вођа једне од светских "испостава тираније", због наводних забрана слободе говора и штампе, деловања невладиних организација, и слободе религије под његовим вођством. Такође САД проглашавају белоруске изборе намештеним.
Док се у унутрашњој политици залаже за очување совјетских економских институција и политике, у спољној политици је често критичар америчке и западне политике. Сматра се једним од савезника Русије, иако је током рата на истоку Украјине бранио позиције Украјине. Ангажовао се као посредник у преговорима између Немачке, Француске, Русије и Украјине о окончању рата а оба мировна споразума су постигнута у Минску под покровитељством Лукашенка.
Ожењен је Галином Родионовном од 1975. Нису разведени али не живе заједно. Имају два сина Виктора (1975) и Димитрија (1980). Александар Лукашенко има и сина Николаја (2004). Има седморо унука. Главни хоби му је хокеј на леду.

Света Христина Персијанка је хришћанска мученица. Због исповедање хришћанства била је мучена у Персији у 4. веку. 
Српска православна црква слави је 13. марта по црквеном, а 26. марта по грегоријанском календару.

Свештеномученик Публије је био прејемник у епископству Дионисија Ареопагита у Атини. Као епископ мучен је од неверника и посечен у II веку. 
Српска православна црква слави га 13. марта по црквеном, а 26. марта по грегоријанском календару.

Нармер је био египатски фараон који је владао у 32. веку п. н. е. Сматра да је Нармер наследио краља Шкорпиона и постао оснивач прве династије. Многи археолози сматрају да је краљ Шкорпион иста особа као и Нармер.
Неки египтолози тврде да су Менес и Нармер иста особа, док неки тврде да је Менес иста особа као и Хор-Аха, и да је он наследио већ уједињен Египат од Нармера. Други тврде да је Нармер започео уједињење, а да га је Менес завршио.
Друга теорија тврди да је Нармер био наследник краља који је успео да уједини Египат (вероватно је то био краљ Шкорпион). Треба нагласити да постоје докази да је постојао краљ Нармер, док се Менес помиње само у Манетоновом списку фараона и у легенди о фараону званом Менес. Листе краљева пронађене у гробницама Дена и Каа обе наводе Нармера као оснивача њихове династије. 
Нармерова жена је највероватније била Неитхотеп, принцеза северног Египта. 
Позната Нармерова палета, откривена је 1898. године у Хијераконполису. Са једне стране, она приказује Нармера с белом круном како замахује да удари заробљеника, кога држи бог-соко Хорус. Са друге стране, краљ и званичници највероватније разгледају тела мртвих непријатеља.

Хромозом 12 је аутозомни хромозом дванаести по величини у хуманом кариотипу. Према положају центромере припада субметацентричним хромозомима. Према Денверској конференцији из 1960. године сврстан је у C групу. Изграђен је од 143 милиона парова база ДНК што представља 4-4,5% укупне количине ДНК у ћелији.
Гени мапирани на овом хромозому узрокују следеће болести и поремећаје:

Хромозом 13 је аутозомни хромозом тринаести по величини у хуманом кариотипу. Према положају центромере припада акроцентричним хромозомима. Према Денверској конференцији из 1960. године сврстан је у D групу. Изграђен је од 114 милиона парова база ДНК што представља 3,5-4% укупне количине ДНК у ћелији.
Тризомија хромозома 13 се у хуманој популацији јавља са учесталошћу од 1:12000 новорођенчади. Најчешћи узрок ове тризомије је неодвајање хромозома у мејози родитеља.
Фенотипски се маниофестује као Патауов синдром. Клиничку слику овог синдрома карактеришу мултипне (вишеструке) аномалије (неправилности) : 
Делеција дугог крака хромозома 13 одликује се:
Гени мапирани на овом хромозому узрокују следеће болести и поремећаје:

Хромозом 14 је аутозомни хромозом тринаести по величини у хуманом кариотипу. Према положају центромере припада акроцентричним хромозомима. Према Денверској конференцији из 1960. године сврстан је у D групу. Изграђен је од 109 милиона парова база ДНК што представља 3-3,5% укупне количине ДНК у ћелији.
Парцијална тризомија хромозома 14 даје следећу клиничку слику:
Робертсонове транслокације између хетерологих акроцентричних хромозома најчешће се дешавају између 13 и 14 (13:14) и 14 и 21 (14:21).
Гени мапирани на овом хромозому узрокују следеће болести и поремећаје:

Спољни дуг (такође екстерни дуг) настаје када се јави дефицит платног биланса као резултат платнобилансне и девизнобилансне неравнотеже у пословању са иностранством, то се финансијски покрива кредитним задужењима у иностранству у висини платног дефицита. Тако настаје екстерна задуженост, тј. дуг дате земље према иностранству. 

Под девизним курсом подразумева се цена одређене иностране валуте изражене у домаћем новцу. Девизни курсеви су средство помоћу ког и преко ког се остварују интернационалне трансакције у светској економији. Успостављање девизног курса је један од основних параметара тржишне економије.
У досадашњем развоју тржишне привреде могу се истаћи следећи девизни курсеви
Девизни курс се одређује на основу „златног паритета“-количина злата једне земље у односу на количину злата друге земље. Количина новца у оптицају била је одређена количином злата и као такав курс је био фиксни.
Почетак Првог светског рата означио је крај чистог златног стандарда. Тада су у појединим земљама у краћим временским интервалима функционисали хибридни системи. Златно-полужни (новац се могао конвертовати за злато у минималном износу од једне полуге, и обрнуто) и златно-девизни. Са крајем Велике светске економске кризе (1929-1933) престају да важе и хибридни системи.
Овакав начин одређивања девизног курса се напушта зато што су промене новчане масе неминовно водиле ка дефициту или суфициту платног-биланса. Због присутности све веће незапослености, а Владе и Централне банке нису могле да сузбију кризу одговарајућим мерама кредирно-монетарне и фискалне политике. Позитивна страна фиксног курса је непостојање инфлације.
На међународној конференцији у Бретон Вудсу, 22. јула 1944. САД, оснива се ММФ и постиже се договор о новом златно доларском стандарду за одређивање девизног курса. Амерички долар постаје централна резервна светска валута.
Курс није био фиксиран, али је његова девалвација или ревалвација морала бити одобрена од стране ММФ-а и то само у одређеним границама. Централна банка је могла да се служи фискалном и кредитно-монетарном политиком како би спречила, пре свега, инфлацију и незапосленост. Регулисани курс се укида од стране тадашњег америчког председника Никсона.
Курс се одређује на основу „паритета куповне снаге“-куповна снага једне валуте за дату корпу добара у односу на куповну снагу друге валуте за ту исту корпу добара.
Девизни курс мора константно да се конвертује како би се компензовала разлика у инфлацијама између земаља. Промена курса не представља увек промену „паритета куповне снаге“. 

Хорда је најнижи облик друштвене организације. Она представља први и почетни облик етничких друштвених заједница, у којој се мешају елементи животињског и људског. Због тога се сматра да је хорда колевка у којој је човек сазревао и добио своје биолошко и социолошко очовечење.
Хорда је бројала око десетак чланова. То је била самостална организована група која се самостално кретала и прикупљала плодове. Свака хорда је била засебна група, повезана са другим хордама радом, испомагањем и сексуалним везама.
Потреба за хордом произилазила је из биолошког закона опстанка. Захваљујући групи, човек се одвојио од животиња. Да није живео у хорди као прелазној организацији од животињског ка људском друштву, човек би и даље остао животиња.
Хорда је била организација у којој су постојали елементи крда, тј. стада животиња и елементи заједнице друштва. Развојем хорде, све више су нестајале карактеристике хорде као крда. Елементи друштвеног и људског све су се више развијали што је довело до више форме људског организовања.

Преузето са енглеске вики

Европска банка за обнову и развој () основана је 15. априла 1991. године са седиштем у Лондону, у циљу олакшавања транзиције седам централно-планских привреда бивших социјалистичких република (Бугарска, Чехословачка, Мађарска, Пољска, Румунија, СССР и СФРЈ) на тржишну привреду. Највећи део њених средстава усмерава се на зајмове за приватизацију. Услов за њихово коришћење је поштовање „људских права“, развијање вишепартијске „демократије“, изградња правне државе и тржишна оријентација. Чланице EBRD су 62 земље.

Постоје четири геолошка доба на која је подељена историја Земље. То су почев од најстарије ка најмлађој (у геологији се све посматра хронолошким редоследом): прекамбријум (време пре камбријумске експлозије), палеозоик (Старо доба), мезозоик (Средње доба) и кенозоик (Ново доба). Палеозоик, мезозоик и кенозоик припадају фанерозоку или фанерозојском еону, док прекамбријум обухвата све што је претходило фанерозоику.
Често се у геологији прекамбријум одваја као рана фаза у настајању Земље од остале три ере, а то је и зато што је отежано прикупљање тачних података о овом добу, односно није утврђено постојање живог света на Земљи. У осталим геолошким добима, дакле у фанерозоику, утврђено је постојање и развој живог света. Поред ових доба посебно се издваја архаик као доба које је претходило прекамбријуму или се, што је логичније, сврстава у рану фазу прекамбријума (пре протерозоика), док се у страној литератури хадајк наводи као најстарије доба, доба које је претходило архаику. Каректеристично за хадајк је да нису пронађене стене одговарајуће старости, односно, нема материјалних доказа о постојању овог доба. Време настанка Земље је утврђено на прорачунима везаним за изотопе уранијума и торијума, па је и почетак прекамбријума везан за настанак Земље. 
Раздобље у коме се развијао живи свет, фанерозоик, диференциран је на три ере палеозоик (Старо доба), мезозоик (Средње доба) и кенозоик (Ново доба), а међе између њих представљају крупне промене у живом свету које су се десиле у геолошкој историји (нагли процват живота, масовна изумирања).
На претходном графику приказана је геолошка скала:
Као што се може видети на скали, тренутно време, време у коме живимо означава се као нулто. Израчунавања се спроводе од овог тренутка па уназад те се каже да је Земља настала пре око 4,6 милијарди година, а да је на пример фанерозоик почео пре око 542 милиона година и траје до данас (што је на скали означено нулом).
Приказана доња граница архаика није чврсто утемељена већ је дата оријентационо, а приказан је и хадајк чије постојање за сада само представља научну хипотезу.
У геологији а за потребе израде геолошких карата усвојене су палете боја које се користе за означавање старости одређених јединица. Како се истраживања као и развој методологија развијао сепаратно по различитим земљама тако не постоји усклађеност по питању употребљене палете боја, али постоје тежње усаглашавања на интернационалном нивоу ради лакше комуникације научника.
Подела Земљине историје на еоне, ере, периоде, итд. није иста свуда у свету. Исто тако постоје разлике и у тумачењима, односно, одређивању апсолутне старости Земље. Ипак, генерално гледано, еони су најкрупније јединице поделе (осим супереона који се у страној литератури користи за прекамбријум због дужине трајања), потом у оквиру еона се издвајају ере, у оквиру једне ере издвајају се периоде а у оквиру једне периоде епохе.
Следећа подела фанерозоика је усвојена и практикује се у Србији.
Квартар се сврстава у фанерозоик и то је периода која још увек траје. Карактеристично за квартар (Q) је да се у свету воде полемике око тога да ли квартар треба издвојити као посебну еру због своје специфичности.

Zulu je afrička etnička grupa od 11 000 000 ljudi, koji pričaju Bantu jezikom i uglavnom žive u Južnoj Africi. Njihova religija je politeistička, što znači da postoji mnogo bogova koji pomažu, odmažu i deluju na ljude na razne načine. Kao i politeističke religije i ova je nastala tako što narod nije mogao da objasni prirodne pojave, tako da se kao bogovi u Zulu mitologiji javljaju životinje i razne vremenska vremenska dešavanja (nepogode). 
Vrhovno božanstvo u Zulu mitologiji je Unkulunkulu. On je, takođe, stavaralac čovečanstva. 
Umvelikangi je bog neba. On šalje munje na zemlju, a njegov glas je grom. Takođe, ovaj bog stvara zemljotrese. 
Mamlambo je boginja reka, odnosno vode.
Nokhubulvane je boginja koja je stvorila dugu i kišu. Ona je i boginja zemljoradnje. 
Tikolose je bog - patuljak sa samo jednom polovinom tela. On se upušta u bitke sa ljudima i uglavnom ih ubija, a ukoliko ga neko pobedi on ga uči raznim vrstama magije. 
Unvabu je predstavljen u vidu kameleona. On je poslat na zemlju da uči ljude besmtrnosti. 


СББ (од "-{SBB}-"; пун назив: "-{Serbia Broadband}-" — Српске кабловске мреже) је српски оператер кабловске и сателитске телевизије, интернет дистрибутер, оператер фиксне телефоније основан у Крагујевцу 2000. године под именом КДС д. о. о. Захваљујући докапитализацији од стране Southeast Europe Equity Fund (SEEF) 2002. године крајем исте и током наредне године долази до спајања са КДС системима Телефонија из Београда, Медиа Плус из Новог Сада, YU VOD из Ниша и већег броја мањих чиме је настао јединствени кабловски оператор - СББ. 
СББ услуге КДС-а пружа, путем „територијалних дирекција“, у следећим градовима:
Овај кабловски оператор броји око 700.000 телевизијских претплатника и опслужује око 60% укупног броја корисника КДС услуга и као доминантна фирма на тржишту КДС услуга има ограничен раст.
СББ у свим градовима где ради има основну понуду аналогне телевизије са до 80 канала (број варира од града до града). Такође у већим градовима има и понуду дигиталне телевизије (под брендом Д3) која пружа више канала, бољи квалитет слике, видео на захтев и сл.
Услуга кабловског интернета је доступна у свим градовима где СББ ради, брзине иду и до 120MB/s стим што највећа брзина није доступна у свим градовима.
Од 22. октобра 2012. године СББ пружа услуге фиксне телефоније путем VoIP. Услуге фиксне телефоније пласиране су под комерцијалним називом Јефи - јефтин фиксни.
СББ поседује више од 2.500 километара сопствене оптичке мреже у Србији и међународне линкове који на 7 тачака прелазе границе Србије. Капацитет међународних линкова којима располаже ова компанија прелази 60 Gb/s.
Од 2006. године СББ поседује сателитску пеј ТВ платформу која садржи више домаћих, регионалних и страних канала. Комерцијални назив ове платформе је Тотал ТВ. Састављена је из основног пакета и више додатних, претежно тематских, пакета. СББ услугу Тотал ТВ сателитске телевизије нуди у Босни и Херцеговини, Македонији, Словенији, Србији, Хрватској и Црној Гори. Платформа се емитује посредством "Еутелсатових" сателита који се налазе на орбиталној позицији 16° источно.
ЕОН (лат. EON) је ТВ платформа за гледање/слушање телевизијског, филмског, и радијског садржаја на мобилним уређајима као и на паметним телевизорима најновије генерације.
ЕОН покреће United cloud платформа направљена за снабдевање чадржаја за IPTV и .

Ваздушни напад на Таранто, кодног назива Операција Пресуда, такође познат као Тарантска ноћ, догодио се у ноћи са 11. - 12. новембра 1940. током Другог светског рата. Британска морнарица је тада извела свој први искључиво ваздушни напад у историји, користећи мали број торпедних авиона са само једног носача авиона и напавши бродове италијанске морнарице у луци Таранто. Ефекти напада наговестили су долазак нове, ере ваздушне силе у поморском ратовању.
Напад је тешко оштетио италијанску морнарицу, која је изгубила 3 бојна брода. Наводно је напад инспирисао Јапанце за напад на Перл Харбор.
Након уласка Италије у Други светски рат 10. јуна 1940. године, главнина италијанске ратне флоте базирана је у ратној луци Таранто одакле је најповољније могла деловати против Британске Краљевске ратне морнарице која је оперисала у Медитерану. Наравно, Британцима никако није одговарало базирање италијанских ратних бродова у луци Таранто. Нимало не потцењујући италијанску ратну морнарицу, британски адмиралитет испланирао је напад торпедног ваздухопловства на бродовље у луци Таранто. 
У спољној луци било је базирано 6 бојних бродова, 3 тешке крстарице и 8 разарача, а у унутрашњој луци биле су базиране још 4 тешке крстарице, 3 лаке крстарице и 19 разарача. Сви бродови у спољној луци заштићени су противторпедним мрежама које стижу до дубине од 10 метара, међутим, уместо планираних 12.800 метара мрежа развучено је свега око 4.200 метара. У ваздуху изнад бојних бродова налазили су се противавионски балони (укупно 87 балона). Но, непосредно пре напада задувао је снажан ветар и отргнуо 60 балона. Ипак, на копну је било 21 ПВО група које су имале по 101 ПВ топ, 84 тешких и 109 лаких ПВ митраљеза, уз 22 снажна рефлектора и 13 прислушних направа за рано откривање авиона. Ратни бродови имали су заповест да не отварају ПВ паљбу како не би открили своје положаје у луци, међутим, директно нападнути бродови од непријатељских авиона могли су слободно отварати паљбу.
У ноћи 11. новембра британски носач авиона "Илустријус" у пратњи 4 крстарице и 4 разарача издвојио се из састава веће скупине британских ратних бродова који су се кретали према Малти и око 20:30 часова заузео позицију за напад на луку Таранто. Носач авиона био је на око 180 миља југоисточно од луке Таранто, а напад је требало извести у два нападачка таласа у којима би се налазило по 12 авиона од чега је 6 торпедних авиона "Фери Сордфиш". Током лета покварила су се три авиона, па је у напад кренуо 21 авион. Око 22:50 италијанске посаде откриле су авионе, па је запречну противавионску паљбу отворила група на рту Сан Вито. Осам минута касније два британска бомбардера избацила су осветљавајуће бомбе које су осветлиле спољну луку. Бомбардери су напали резервоаре са горивом, а торпедни авиони бродове с торпедима подешеним на дубину од 10,5 метара. 
У око 23:20 часова авиони из првог таласа су се повукли, након чега, у 23:30 је наишао други нападни талас. Напад је потрајао све до 01-02 часова, а онда су се британски авиони окренули натраг према свом носачу авиона. Италијанска ПВО оборила је два британска авиона.
Упркос јакој противваздушној паљби, британски авиони "Сордфиш" потопили су италијански бојни брод "Конте ди Кавур" и оштетили бојне бродове "Литоријо" и "Кајо Дуилијо". Такође, оштећена је и крстарица "Тренто". 59 морнара погинуло је на погођеним бродовима. Са друге стране, италијанска ПВО успела је да обори само два британска авиона. 
Поправке на италијанским бродовима потрајали су 6 месеци. Напад је омогућио Британцима, барем привремено, превласт на Медитерану, коју су у потпуности добили тек након нерешене битке код Спартивента и победе код Матапана.

Опортунитетни трошак или економски опортунитетни губитак је термин који се користи да би се изразило вредност одређеног добра насупрот другог. Наиме економисти тврде да трошак једног добра представља оно чега смо се одрекли да бисмо то добро себи приуштили.
Доношење одлуке о избору веће количине једне робе аутоматски имплицира доношење одлуке о избору мање количине друге робе. Свака таква одлука има своју цену, односно изискује одговарајући трошак. Због ограничености у ресурсима, најчешће ограничене количине новца којима располаже, потрошач може доћи у ситуацију када треба да одлучи да се определи измађу два добра. Међутим, постоји више достижних комбинација, односно више алтернативних избора у оквиру лимитираног износа новца. Опортунитетни трошак мора да се сноси увек када се између ретких (оскудних) ресурса и роба мора правити одговарајући алтернативни избор. Према томе, опортунитетни трошак увек представља неку пропуштену корист, неки пропуштени приход, зараду, насталу због донете одлуке о коришћењу једне уместо неке друге робе, једног уместо неког другог ресурса, на алтернативни начин.
Иако је опортунитетни трошак значајан у пословању предузећа, он не представља стварни трошак те се не убраја у извештају расхода пословања.
Опортунитетни трошак представља један од четири индивидуална принципа одлучивања у економији. 
Пример опортунитног трошка можемо сагледати најбоље и у свакодневним ситацијама. Наиме уколико одлучимо да проведемо сат времена дневно уређивајући чланке на Википедији, провешћемо сат времена мање радећи неку другу ствар, као што су на пример читање књиге. Што би значило да је опортунитетни трошак нашег уређивања сат времена мање читајући неке књиге.
Други пример опортунитетног трошка може се приказати у производним могућностима. Узећемо за пример просечну једночасовну производњу паприка и маслина у Србији и Црној Гориј.
По овом примеру Србија производи 3 јединице маслина и 30 јединица паприка током једночасовног рада. Производња Црне Горе износи 9 јединица маслина и 13 паприка. Из датог следи да опортунитетни трошак једне јединице паприка у Црној Гори износи 1.4 јединица маслина док опортунитетни трошак Србије у проиводњи маслима по јединици изности 10 паприка. Упрошћено, да би Србија произвела једну јединицу маслина више мора да се одрекне 10 јединица паприка. Што значи да је трошак производње јединице више маслина, 10 јединица паприка.

Илдибад (некада помињан и као Хилдебад (умро 541. године) био је остроготски краљ у Италији, изабран да замени Витигеса који се уплео у неизвесне преговоре са Велизаром и морао је стога да напусти Равену. Илдибад је владао свега годину дана пре него што га је убио неки Гепид на једном дворском банкету. Након кратке владавине Ерарика, остроготски престо је наследио Илдибадов рођак Тотила.

Председници Белорусије од распада Совјетског Савеза.

Блез Паскал (; Клермон-Феран, 19. јун 1623 — Париз, 19. август 1662) је био француски математичар, физичар и филозоф. 
Паскал је одмалена показивао интересовање за науку па је већ са 18 година конструисао прву математичку машину, механички сабирач како би помогао свом оцу у пословању. 1650. године напушта свет науке и окреће се религији, односно како је он написао „разматрању величине и мистерије човека“.
Паскалу у част је име добила јединица за притисак (1 -{Pa}- = 1 -{N}- / -{m}-)
Блез Паскал рођен је 19. јуна у Клермон Ферану, у Француској. Блез је био треће дете Етјена Паскала и Антоанете Бегон. Мајка му је умрла када је имао само три године, остављајући га са две сестре – Жилберт и Жаклин. Године 1631. породица Паскал напушта Клермон и сели се у Париз. 
Блезов отац, Етјен Паскал (1588—1651) и сам се интересовао за науку и математику. Био је локални судија у Клермону и био је члан Мерсенове академије. Пошто је имао неортодоксне погледе на образовање, одлучио је да свога сина сам подучава. Етјен је одлучио да Блез неће учити математику до своје петнаесте године, и сва литература у вези математике била је премештена из њихове куће. Настојао је да му син најпре научи латински и грчки. Али Блез је само још више развио своју радозналост и почео да ради геометрију већ у дванаестој години. Иако је био одушевљен његовим знањем, Блезов отац није одустајао од своје одлуке да сам подучава сина. У том раном периоду, међутим, за дечака су били значајни сусрети са Галилејем и Декартом, као и његово познанство са математичарем Фермаом, с којим ће створити темељ рачуна вероватноће.
Са петнаест година Блез Паскал је почео да се диви раду Дезарга, а са шеснаест година Паскал је издао јединствен примерак листа са једног од Мерсенових састанака у јуну 1639. године. Садржао је бројеве теорема из пројективне геометрије, укључујући ту и Паскалов мистични шестоугао. 
Децембра 1639. године, Паскалова породица је напустила Париз да би живела у Руану где је Етјен био примљен као скупљач пореза за горњу Нормандију. Брзо по смештању у Руану, Блез је написао свој први рад назван Есеј о конусним пресецима, издат фебруара 1640. године. Исте године Паскал је изумео и први дигитални калкулатор са намером да помогне своме оцу у прикупљању пореза и такси.
Догађаји 1646. године су били врло значајни за младог Паскала. Те године је његов отац повредио ногу и морао је да се опоравља код куће. О њему су се бринула његова млађа браћа, који су били у религиозном покрету из Руана. Они су имали дубок утицај на Паскала и он је постао јако религиозан. Етјен Паскал је умро у септембру 1651. године. После очеве смрти, Блез је писао једној од својих сестара, давајући, при томе смрти једно дубоко хришћанско значење; и за њега је очева смрт била нешто посебно. Тада је оформио своје идеје које су послужиле као основа за његова писма, обједињена у филозофски рад под називом Мисли -{(Pensees)}-.
После овога, Паскал је посетио јансенски манастир Порт Ројал де Шамп, који се налазио око 30 -{km}- југозападно од Париза. Почео је да издаје анонимна дела на тему религије. 18 Провинцијалних писама је било издато у периоду између 1656. године до почетка 1657. године. Све је то било писано као знак одбране од његовог пријатеља Антоана и великог противника Језуита и браниоца јансенизма, који је иначе пре својих студија теологије у Паризу, био осуђиван због свог контроверзног религиозног рада.
Паскалов најпознатији рад из филозофије је Мисли, а на издању о својим личним мислима везаним за људску патњу, судбину и Бога, којем је приступио касне 1656. године, наставио је да ради током 1657. и 1658. године. Овај рад садржи и Паскалову опкладу као доказ да веровање у Бога је разумно само са пратећим аргументима. Ако Бог не постоји, онај ко не верује у њега неће изгубити ништа, а ако, пак, Бог постоји, тај исти човек ће изгубити све зато што није веровао у њега. Паскал је у својој опклади користио математичке аргументе и аргументе из вероватноће, али његова главна рачуница је:…ми смо сви присиљени да се коцкамо.
Паскалов аскетски начин живота произилазио је из веровања да је природно и неопходно да човек пати. 1659. године, Паскал, иначе слабог здравља, озбиљно се разболео. Својих последњих година живота одбијао је помоћ лекара, говорећи да је болест природно стање код хришћана.
Луј XIV угушио је јансенски покрет у Порт Ројалу, 1661. године. Као одговор на ово, Паскал је написао један од својих последњих радова, -{Ecrit sur la signature du formulaire}-, поручујући јансенима да се не предају. Касније, те године, његова сестра Жаклин умире, што наводи Паскала да престане са полемикама о јансенизму. Тада се вратио својој првој љубави-проналазаштву. Једном приликом је представио свету вероватно први аутобус, возило са више седишта којим су се људи превозили по Паризу.
1662. године Паскалово здравствено стање се погоршава. Видевши да га здравље издаје, тражио је да га преместе у болницу за неизлечиве болести, али лекари су сматрали да је био превише слаб да би га премештали. 18. августа 1662. године Паскал добија грчеве и прима екстремну дозу лекова. Умро је следећег јутра (19. августа 1662.), а његове последње речи биле су: „Нека ме Бог никада не напусти“. Сахрањен је на гробљу Сент Етјен ду Мон.
Аутопсијом је касније утврђено да је имао озбиљне проблеме са стомаком, као и оштећење мозга. Није засигурно утврђено од чега је боловао. Говори се да је можда узрок смрти била туберкулоза или рак стомачних органа, или чак обоје. Али се зна да су Паскалове честе главобоље биле узроковане превеликим умним напрезањем.
Највећи утицај на Паскалово верско опредељење имали су његова болест и јансенски покрет.
Још од своје осамнаесте године Паскал је претрпео оштећење нервног система, што је оставило последице на његово касније здравље. 1647. године је оболео од парализе и од тада је могао да хода само помоћу штака. Трпео је болове; болела га је глава, имао је упалу црева, ноге су му стално биле хладне услед недовољне циркулације крви. Разлог више да се одсели у Париз са сестром Жаклин био је и тај што ће тамо добити бољу здравствену негу. Здравствено стање му се онда поправило, али услед оштећења нервног система, почео је да пати од хипохондрије, што је умногоме утицало на његову личност и филозофију. Постао је раздражљив, охол и ретко се смејао.
1645. године Паскалов отац бива рањен и у то време се о њему бринуо један лекар, припадник јансенског покрета. Блез је тада често разговарао са лекаром и након успешног Етјеновог опоравка, Блез је позајмио неке радове јансенских аутора и тако почео да се интересује за њихове делатности.
У периоду од 1648. до 1654. Паскал се, међутим, удаљио од својих почетних верских обавеза. Отац му је умро 1651. године и Паскал је тада добио своје и сестрино наследство. Те исте године, Жаклин је одлучила да се замонаши у Порт Ројалу, упркос противљењима свога брата. Паскал јој у знак протеста није исплатио довољно од њеног наследства како би имала да плати више место у својој служби. Међутим, касније је Паскал попустио.
Када су се ствари средиле са његовом сестром, Паскал је могао коначно да ужива у богатству и слободи. Купио је раскошно опремљену кућу, имао је слуге, и слободно време је углавном попуњавао у друштву интелектуалаца, жена и коцке. Сестра га је корила због његове неозбиљности и молила се за њега.
Током својих посета сестри у Порт Ројалу 1654. Паскал је презрео овоземаљске послове, али се ипак није потпуно окренуо Богу.
23. новембра 1654. године Паскал је доживео несрећу на мосту. Његове кочије су пале преко ивице моста, али срећом су се ту и задржале и Паскал и његови пријатељи су успели да се извуку неповређени. Али Паскал се толико преплашио када је увидео колико му је смрт била близу, да је изгубио свест на неко време. Та несрећа је имала значајан утицај на његову религијску свест, јер је, наиме тврдио да је у ноћи када се освестио, имао визију. Он је то своје искуство забележио на папиру као сопствени подсетник, а гласило је: „Ватра. Боже Аврамов, Боже Исаков, Боже Јаковов, не филозофов и учењаков…“, а завршава се цитатом из Псалма 119:16: „Нећу заборавити твоју реч. Амин.“
Тај подсетник је увек носио са собом, ушивеног у постави капута. Његов слуга је тај папир случајно пронашао након Паскалове смрти. Тај папир је сада познат под називом Меморијал.
Паскал се коначно вратио својим верским обавезама. У јануару 1655. посетио је два манастира у Порт Ројалу. Следеће четири године редовно је путовао на релацији Порт Ројал-Париз. У том верском преобраћању, почео је да пише своје прво веће религијско дело – Писма из провинције.
1656. године Паскал је објавио свој рад у коме напада казуистику, популарни етички метод којим су се служили католички мислиоци (нарочито језуити). Наиме, Паскал је осудио казуитске ставове као пуко коришћење сложених размишљања да би се оправдао недостатак морала. Своје аргументе Паскал је вешто прикрио. Писма из провинције су тобоже били извештаји једног Парижанина своме пријатељу из провинције, о моралу и теолошким темама о тада актуелним интелектуалним и религиским круговима Париза. Серија од 18 писама објављена је између 1656. и 1657. године под псеудонимом Луј де Монталт. То дело је изазвало гнев Луја -{XIV}-. Краљ је наредио да се књига спали 1660. године. Затим 1661. године јансенска школа у Порт Ројалу бива осуђена и затворена.
Својим последњим објављеним писмом из 1657. године, Паскал је прозвао и самог папу, Александра -{VII}-, који је такође осудио писма. Али то није спречило све образоване Французе да прочитају ова писма. Чак је и папа, упркос противљењу јавности, био убеђен у Паскалове аргументе. Осудио је „лабави“ морал у цркви и наредио исправке казуистичких текстова само пар година касније (1665—1666).
Поред свог религијског утицаја, Писма из провинције су била позната и као литерарно дело. Паскалов хумор, подсмевање и „отровна“ сатира учинили су да Писма постану популарна у широким круговима читалаца. Ово дело је касније утицало и на писце као што су Волтер и Жан Жак Русо.
Првих неколико писама говоре о јансенском учењу, као што су догме о „непосредној моћи“ (Писмо -{I}-) и „умесном доброчинству“ (Писмо -{II}-), и објашњење зашто она нису јеретичка. У осталим писмима, Паскал описује притисак на јансенски покрет у Порт Ројалу да се одрекну својих учења, као и напад на казуисте. Писмо XVI садржи Паскалово јединствено извињење, које гласи: „Написао бих краће писмо, али нисам имао времена“.
Нажалост, Паскал није успео пре смрти да заврши своје најутицајније теолошко дело, Мисли. То дело је у суштини представљало одбрану хришћанске вере, оригиналног назива Одбрана хришћанске религије.
После Паскалове смрти, у његовим приватним архивама, нађени су многи папири по којима су биле исписане његове мисли поређане насумично, али које су се ипак могле читати са разумевањем.
Прва верзија овако одвојених бележака појавила се у штампи у облику књиге 1670. године под називом Размишљања господина Паскала о религији и другим темама. Убрзо после тога, ова књига је постала класик. Паскалови пријатељи из Порт Ројала су неке делове његових бележака сматрали спорним, па их стога нису ни објавили. Ни сами издавачи нису желели да се настављају даље полемике око Паскалових ставова, па је издавање остало практично недовршено све до 19. века када се Мисли коначно појављују у свом целовитом издању.
Мисли се сматрају ремек-делом и заштитним знаком француске прозе. Паскал је у овом делу посматрао неколико филозофских парадокса: бесконачно и ништавило; веру и разум; душу и материју; живот и смрт; сврху и сујету. Није дошао ни до каквог конкретног закључка, осим сазнања да је опште присутностно понижење, незнање и милост. Све ово заједно нашло је место у Паскаловој опклади.
Цитати из Паскалових "Мисли":
„Човек је само трска, најслабија у природи; али то је трска што мисли. Није потребно да се цела васиона наоружава да га смрви: довољна је једна кап воде да га убије. Али и да га васиона смрви, човек би био благороднији него оно што га убија, пошто он зна да умире и зна за надмоћ коју васиона има над њим; васиона о томе не зна ништа.
Све наше достојанство састоји се, дакле у мисли. Тиме треба да се поносимо, а не простором и трајањем, које нисмо кадри да испунимо. Трудимо се, дакле да правилно мислимо, у томе лежи начело морала.”
„Ми увиђамо да постоји бесконачност, а не знамо јој природу.”
„Ако има Бога, он је бескрајно непојаман, пошто, немајући ни делова ни граница, он нема никакав однос с нама. Ми, дакле нисмо кадри да сазнамо нити шта је он, нити да ли постоји.”
„Две претераности: искључити разум, и признати само разум”
„Ми сазнајемо истину не само разумом него и срцем.”
Под овим појмом се подразумева Паскалова теорија о веровању у Бога. Опклада заправо представља збирку бележака објављених у делу Мисли.
Опклада говори о томе да је боље веровати да Бог постоји; јер је боље веровати у нешто него не веровати уопште. 
У својој опклади Паскал пружа један аналитички процес по коме особа може да процени вредност веровања у Бога. Паскал, дакле, даје само две опције: веровати или не веровати.
Из овога следе могућности:
Овим опцијама и статистикама, Паскал се надао да је доказао да је једино разборито решење за човека – веровати у Бога. Паскал се такође надао да ће бар, ако не успе да невернике претвори у хришћане, успети да им покаже сврху, вредност и могућу потребу да бар размотре питање постојања Бога.
У својим осталим делима је настојао да докаже да је хришћанска вера исправна. Опклада је највише критикована од стране многих мислилаца, укључујући и Волтера. Али већина ових критика је углавном настала извлачењем Паскалових аргумената из контекста, несагледаних као целина.
Паскал се сматра једним од најзначајнијих аутора француског класичног периода, као и једним од великих мајстора француске прозе.
Године 1653. Паскал пише своје дело: „Теза о аритметичком троуглу” ("Traité du triangle arithmétique"), износећи у њему опис табеларног приказа за биномне коефицијенте који се данас зове Паскалов троугао. Настао је као резултат његовог интересовања за руски рулет и остале игре на срећу.
Представља бесконачан низ природних бројева поређаних у облику пирамидалне схеме. Ови бројеви посматрани по врстама се понашају као биномни коефицијети.
Пратећи друге радове, Паскал са шеснаест година пише расправу о конусним пресецима - -{"Essai sur les coniques"}-. Иако већи део изгубљен, важан део је сачуван, познат као Паскалова теорема. Паскалов рад је био толико зрело написан да је Декарт, када је видео рукопис, одбио да поверује да дело није заслуга његовог оца.
У пројективној геометрији, Паскалова теорема излаже да ако је произвољан шестоугао уписан у било који конусни пресек a супротан пар страна је продужен све до тачке спајања, три тачке спајања ће лежати на правој линији, Паскаловој линији конфигурације. На Еуклидовом плану, ова теорема има изузетке.
Паскал је, 1642. године, када је имао само 19 год. отпочео рад на механичком калкулатору који се назива Паскалина. Он је тада помагао свом оцу који је био сакупљач пореза и желео је да му олакша посао. Први модел је израђен 1645. године, а 1652. године је израђено већ 50 прототипова, од којих је бар 12 продато. Цена и сложеност машине онемогућили су даљу производњу, као и чињеница да је само Паскал могао да је поправи. У то време, он је већ имао друга научна интересовања.
Паскалов калкулатор је био децимална машина, што је био недостатак јер у то време француски новчани систем није био децимални. Његов рад се заснивао на зупчаницима. Касније верзије су имале 8 зупчаника, што значи да је калкулатор могао да рачуна са вредностима до 9,999,999. Зупчаници су се окретали само у једном смеру, па директан рад са негативним бројевима није био могућ, већ се за негативне бројеве користио такозвани „комплемент (до 9) броја”.
Паскалов рад на пољу изучавања флуида (хидродинамичких и хидростатичних) био је заснован на принципима хидрауличних флуида. Његов проналазак укључује и хидрауличну пресу (коришћењем хидрауличног притиска како би се повећала снага) као и штрцаљку. До 1646. године, Паскал је изучио Торичелијев експеримент са барометрима. Након што је поновио експеримент, који је подразумевао постављање тубе испуњене живом наопако у бокал живе, Паскал је поставио питање која сила је држала живу у туби и шта је испуњавало простор изнад живе у туби. До тада, већина научника је радије веровала да тај простор испуњава нека невидљива материја него вакуум.
Настављајући даље експерименте, Паскал је 1647. године написао дело: „Нови експерименти са вакуумом“, "-{(“Experiences nouvelles touchant le vide“)}-", у ком је детаљно описао основна правила, наводећи на којој температури различите течности могу бити подупиране ваздушним притиском. Он такође износи и разлоге зашто се баш вакуум налази изнад течности у туби барометра. 
Паскал 1648. године наставља са експериментима којима потврђује да висина живе може да се промени. Експеримент је заживео у Европи као коначна теорија о принципима и вредностима барометра.
Суочен са критикама да мора постојати нека невидљива материја која испуњава празан простор, Паскал је у свом одговору упућеном научницима дао један од најзначајнијих изјава седамнаестог века о научној методи :
Његово инсистирање на постојању вакуума узроковало је и конфликте са многим истакнутим научницима укључујући и Декарта.
Паскал је дао највећи допринос филозофији математике у делу: “О геометријском духу“, -{(„On the Geometrical Spirit“)}-, које је наоисао као предговор уџбенику геометрије за једну чувену школу. Рад је објављен тек око сто година након његове смрти. 
То дело је такође користио и да развије своју теорију дефиниције. Он је направио разлику између дефиниција које су уобичајене етикете које је одредио писац, и дефиниција унутар језика, јасне свима, зато што јасно означавају ствари на која се односе. Друга дефиниција би била карактеристика филозофије есенцијализма. Према Паскалу, само дефиниције првог типа су важне за науку и математику.
У делу: -{(“On the Art of Persuasion“)}-, Паскал је дубље истражио аксиоматски метод геометрије -{(geometry’s axiomatic method)}-, посебно се бавећи питањем како људи постају убеђени у тачност аксиома на којима су засновани каснији закључци. Паскал је био уверен да постизање сигурности у ове аксиоме и закључке из њих изведене кроз људске методе није могуће. Сматрао је да ови принципи могу бити схваћени једино путем интуиције, и да ова чињеница наглашава неопходност потчињавања Богу у откривању истина.
У знак признања његовим великим заслугама у многим пољима науке и инжењерства његово име је додељено многим појмовима.

Ерарик ("-{Erarich}-") је био неколико месеци током 541. године краљ Острогота у Италији. Ерарик уопште није био пореклом Острогот, већ једног другог варварског племена, блиског Остроготима. Ерарик је био Илдибадов наследник на престолу. Ипак, већина остроготског племства није желела да га призна и он је морао да се повуче. Његов наследник био је Тотила.

Хорда може бити:

Таранто (, ) је важан град у Италији. Таранто је други по величини и значају град у покрајини Апулија у јужном делу државе и главни град истоименог Округа Таранто.
Таранто је познат као важна италијанска лука и седиште државне морнарице за Јонско море.
Назив Таранто води порекло од старогрчке речи „Тарас“ () по митском јунаку Тарасу. Овај назив се касније изменио у латински „Тарентум“ ) и на крају у италијански „Таранто“.
Таранто се налази у јужној Италији. Од престонице Рима град је удаљен 540 км југоисточно, а од Барија 100 км јужно.
Таранто је смештен на врху „пете“ "италијанске чизме", на месту где се мање Саленто полуострво издваја од остатка државе. Град се налази на северној обали истоименог Тарантског залива, дела Јонског мора. Град се развио у стратешки важном малом заливу на иначе слабо разуђеној обали. У позадини Таранта налази се приобална равница, а даље, ка северозападу издиже се прво предапенинско побрђе.
Клима у Таранту је средоземна.
Таранто је типичан приморски град, који се налази на северној обали истоименог Тарантског залива, дела Јонског мора. Град се састоји из два дела, између којих је узак канал, који спаја залив са морем. Копненинх водотока нема у граду.
Подручје Таранта било је насељено још у доба праисторије. У време антике у близини је основано грчко насеље "Тарас", колонија Спарте, а које је улазило у састав Велике Грчке. У то време град је имао велики значај међу грчким колонијама у Великој Грчкој. Римљани су водили два рата у циљу заузимања града и околине. У првом, тзв. Пирском рату, су изгубили, али су Таранто и савезници имали велике губитке ("Пирова победа"). У другом рату Римљани су покорили југ Италије. Касније се у доба старог Рима овде образовала велика лука и град уз њу, које мења назив "Тарантум", из ког се извео данашњи назив града.
У средњем веку град мења много господара. Прво град запоседају Готи, потом Лангобарди и на крају Византија. У 11. веку град запоседају Нормани и они владају више векова. У 15. веку град је доспео у посед Арагона и Напуљске краљевине.
Напуљска краљевина је крајем 18. века дошла у руке Француза током Наполеонове ере. 1860. године Таранто је прикључена новоснованој држави Италији. Град је веома брзо постао важна лука, али још више средиште морнарице. Управо стога је град тешко страдао у бомбардовању 1943. године за време Другог светског рата. После рата град је доживео раст, али и хаотичан урбани развој као и други градови јужне Италије, када се веома много некадашњег сеоског становништва населило по ободу града.
Према процени, у граду је 2010. живело 191.810 становника.
2008. године. Таранто је имао око 194.000 становника, 3 пута више у односу на почетак 20. века. Међутим, последњих година број страновника у граду опада - 1970. године било је 25% становника више.
Становништво у граду је махом италијанско (98%). Остатак су релативно нови досељеници, махом из источне Европе.
Таранто је одувек био важна лука, па је и градска привреда ослоњена на лучке делатности и привредне гране повезане са њом. У граду постоје челичане и рафинерије, хемијска индустрија и бродоградилишта, сви повезани са увозом преко луке. Такође, град има и прехрамбену индустрију, развијену захваљујући богатом пољопривредном залеђу.

Поморска битка код Калабрије, позната и као битка код рта Пунта Стило, водила се између бродова британске и италијанске морнарице 9. јула 1940., 30 миља источно од Калабрије, на југу Италије. И једна и друга страна су битку прогласиле победом, иако је у суштини исход био нерешен.
Током припрема за офанзиву на Египат Италијани су увече 6. јула 1940. из Напуља за Бенгази упутили конвој од 5 превозних бродова са укупно 16.000 тона ратног материјала, 232 возила и 2,190 војника. Блиско непосредно обезбеђење конвоја чиниле су 2 крстарице, 4 разарача и 5 тропиљарки, даље обезбеђење чиниле су 6 тешких и 4 лаке крстарице и 16 разарача, а посредно обезбеђење чинили су 2 бојна брода, 6 лаких крстарица и 13 разарача. 
Истовремено, на Малти су Британци приправили два конвоја за Александрију. Први конвој од 3 превозна брода превозио је породице војника и официра, а други конвој од 4 превозна брода превозио је ратни докнадни материјал за медитеранску флоту. Њихово обезбеђење требало је да спроведе главнина снага британске медитеранске флоте. Италијански конвој праћен разарачима упловио је у Јонско море ујутро 7. јула 1940. Ноћу 7. на 8. јул 1940. испловила је британска медитеранска флота са носачем авиона, 3 бојна брода, 5 лаких крстарица и 17 разарача под заповедништвом адмирала Канингама. Тако су сада на мору биле обе флоте с темељном задатком заштите конвоја.
Одред B под командом вицеадмирала Канингама и одред C под командом вицеадмирала Придам-Випела.
Италијанске снаге под командом вицеадмирала Кампијонија.
Италијани су први открили противничку флоту 8. јула 1940. у 0040 подморницом Беилул која је дојавила положај када се британско бродовље налазило на око 150 миља од Александрије. Британска подморница Феникс открила пак је италијанско ратно бродовље у 0515 на око 200 миља од Малте. Италијанско ваздухопловство које је било базирано код Бенгазија и Додеканезу одмах је полетело и напало британско бродовље. Том приликом оштећена је крстарица Глосестер. 
Адмирал Канингам тада одустаје од темељне задаће заштите конвоја и своје бродовље окреће у сусрет италијанском у смеру Таранта. У међувремену италијански конвој без проблема упловио је у Бенгази, а ратно бродовље из пратње кренуло је према Триполију. Око поднева 9. јула двије флоте биле су на удаљености од само 80 миља једна од друге. Са британског носача авиона "Игл" узлетело је 9 торпедних авиона који су с удаљености од око 1000 метара напали италијанско бродовље, међутим нису извукли никакве резултате. У међувремену флоте су се примакле на око 30 миља једна другој. 
Недуго након тога морнари једних и других бродова оптички су опазили противничко бродовље. Италијански бојни бродови и крстарице запловили су у четири паралелне колоне с разарачима напред. У 1520 италијанске крстарице прве су отвориле паљбу, на коју су на тренутак касније одговориле британске крстарице. "Ворспајт" је с удаљености од 24.000 метара отворио паљбу на италијански бојни брод Џулијо "Чезаре". "Чезаре" је погођен и оштећен, а брзина му је пала на само 18 чворова. У сразу италијанских и британских крстарица тешко је оштећена италијанска крстарица "Болцано". Иалијански адмирал Кампијони заповеда тада прекид борбе и извлачење под заштитом дима према западу. Међутим, италијански разарачи скривени димом предузели су торпедни напад на британско бродовље. Британски разарачи одмах су кренули у противнапад желећи заштитити своје крстарице и бојне бродове од италијанских разарача. Битка разарача одвијала се од 1606 до 1645. Ниједно торпедо није погодило своју мету.
Разарачи једне и друге флоте вешто су маневрирали и избегавали торпеда. Британска флота кренула је за италијанском, али јој је на 25 миља од Калабрије италијанска флота нестала из вида, па се британско бродовље окренуло и запловило у смеру Малте. Међутим, сада је британска флота стално нападана од италијанског ваздухопловства. Италијанских 126 авиона избацило је око 514 бомби тежине од 100 до 500 килограма. (Неколико бомби пало је и на талијанске бродове јер их њихово ваздухопловство није препознало.)
У бици код Стила није било људских губитака, а обје флоте извршиле су своје задатке. Британци су показали тактичку агресивност надомак италијанских база, а Италијани су спретно избегли борбу, али нису успели да координишу деловање ваздухопловства и флоте, па је мањи број авиона напао властите бродове, мада није било губитака.

Emulator je softver koji omogućava da se određeni program ili proces izvršava na platformi (računarskoj arhitekturi ili operativnom sistemu) drugačijoj od one za koju je predviđen. Praktično dozvoljava sistemu domaćina da pokreće programe i periferne uređaje sistema gosta, imitirajući njegove karakteristike.
Emulacija predstavlja sposobnost računarskog programa da se ugleda (imitira) drugi program ili uređaj. Ova tehnika se koristi kod mnogih računarskih uređaja kako bi se izbegao proces programiranja za svaku noviju verziju iste vrste uređaja. Na primer većina štampača koristi softver za HP štampače, i ako nisu od istog proizvođača, imitirajući njegov softver u emulaciji.
Emulacija adresira prirodno okruženje digitalnog objekta I rekreira je na željenoj platformi. Što znači da emulator dozvoljava pristup bilo kom programu na bilo kojoj platformi, dok softver radi u svom prirodnom okruženju. 
Džeferi Rotenberg, raniji zagovornik emulacije, tvrdi da "Idealni pristup bi se dobio jedinstvenim proširenjem platformi, dugoročno rešenje koje bi bilo dizajnirano jednom za svagda I bilo instalirano automatski I sinhronizovano za svaku vrstu datoteke I medija". Dalje je instraživao I načine kako da ,ne samo zastarele, već I buduće sisteme uskladi sa trenutnim softverom.
Tehnika emulacije se najčešće koristi tokom projektovanja I razvoja novih operativnih sistema. Ona olakšava proces razvoja pružajući mogućnost otkrivanja I popravke nedostataka u dizajnu I pre nego što se sistem izgradi. Posebnu svrhu ima u dizajniranju multi-jezgarnih sistema, gde se greške jako teško uočavaju I popravljaju bez posedovanja virtuelnog hardvera. Ova tehnika omogućava razvoj softvera I pre nego što se njegova platforma izgradi.
Emulator je podeljen po modulima koji striktno odgovaraju emulisanom podsistemu računara. Najčešće, struktura se sastoji od sledećih modula:
Moguće je sniziti memoriju podsistema na samo par elemenata čija veličina nije znatno veća od emulirane reči. Međutim, ovaj model vrlo lako propada, čim pronađe jednu lokaciju u logičkoj memoriji kojoj ne odgovara fizička memorija. Ovaj slučaj se dešava kad emulirani hardver dozvoli napredno upravljanje memorijom. U tom slučaju, MMU logika može da se ugradi u memoriju emulatora, napravi svoj modul I integriše se u CPU simulatora. Čak I ako kompjuter nema MMU logiku, postoje I drugi faktori koji narušavaju balans između logičke I fizičke memorije.
Kao rezultat toga, većina emulatora sprovodi najmanje dve procedure za pisanje I čitanje logičke memorije, zadatak ovih procedura jeste mapiranje objekata I njihov ispravan pristup lokacji.
Simulator procesora je najkomplikovaniji deo emulatora. Mnogi emulatori su napisani koriščenjem prethodno pripremljenih simulatora, kako bi se usredsredili na dobru I efikasnu emulaciju same mašine. Najjednostavniji oblik ovakvih simulatora jeste prevodilac, kompjuterski program koji prati izvršni kod emulacije I izvršava svaku operaciju koja semantički odgovara originalnim uputstvima. Ovo je omogućeno dodeljivanjem promenljive za svaki registar simuliranog procesora. Logika simuliranog procesora se tada direktno prevodi na softverski algoritam, stvarajući re-implementaciju koja u osnovi kopira originalni hardver. 
Prevodioci su veoma popularni kao kompjuterski simulatori, jer su mnogo jednostavniji I praktičniji nego druga alternativna rešenja. Međutim, do greške u tumačenju može doći kada emulirani računar ima brzinu procesora istog reda veličine kao I domaćin mašina. Do skoro se ovakva emulacija smatrala nepraktičnom I nemogućom prema mnogima. Ono što je omogućilo napredak jeste dinamička tehnika rekompajliranja.
Većina emulatora ne oponaša glavnu sistemsku magistralu. Zato se svaki I/O uređaj tretira kao poseban slučaj, a ne u skladu sa interfejsom za virtuelne periferije. Ovo dovodi do prednosti u performansama, jer je svaki I/O uređaj prilagođen karakteristikama emuliranog uređaja.
Jedinstvena I/O API je bolje osmišljena I ima tu prednost da automatski obezbeđuje dodatni servis koji je nezavistan od virtuelnog uređaja, a koristi se u emulatoru. Čak I u ovakvim uređajima, u osnovi postoji zajednička infrastruktura za upravljanje prekidima koja procesoru dozvoljava da piše I čita iz fizičke memorije.
Većina emulatora oponaša samo hardversku arhitekturu, ali ako određeni softver zahteva specifični operativni sistem ili firmvajer, onda se i oni moraju prilagoditi. I operativni sistem i softver će tada biti interpretirani od strane emulatora, neće sami biti dodeljeni rodnom hardveru. Pored ovog prevodioca za binarni jezik i ostale komponente, kao što su ulazne i izlazne, moraju biti definisane u virtualnom obliku takođe.
Emulacija bi mogla da se dovede do tog stepena da virtuelno stvori svoj izvor energije iz stvarnog strujnog kola, na ovom neobičnom rešenju se radi godina ali je za sada samo revolucionalna ideja. Razvoj emulatora se zaustavio na simulaciji hardverskih specifikacija i digitalne logike. Emulacija novih platformi zahteva izuzetnu preciznost, do nivoa emulacije pojedinačnih generatora takta, nepredviđenih analognih elemenata i implementiranih grešaka.
Ova vrsta emulatora tumači mašinski kod kao binarne brojeve i tako obrađuje podatke. Ova vrsta emulatora se koristi prilikom testiranja firmvajera ili prilikom pravljena programa za drugačiju platformu od one na kojoj se radi. Interfejs sa realizacijom može i ne mora da postoji, ako postoji onda je u formi električnog interfejsa.
Ova vrsta emulatora tumači nekompajlirane kompjuterske programe ili skripte, radi na podacima sa zadatkom da vrati informaciju nazad do realizacije. Ovi emulatori se koriste za proveru implementacije i za definisanje anomalija u kodu, kako bi se osigurala mašina.
Ovaj tip emulatora imitira ponašanje fizičkog subjekta, tako što prima podatke iz njegove implementacije i zatim šalje nazad informacije u realizaciju koja utiče na promene u originalnom okruženju. Interfejs ovih emulatora može da sadrži poruke u različitim medijima (serijske saobraćajnice), logičke kontrolore i druge komponente za prilagođavanje. 
Ova vrsta emulatora sadrži drugi nivo emulacije sa određenim fizičkim komponentama, kao pomagala za dobijanje povratne informacije i poboljšanje virtualne realnosti. Najpoznatiji slučaj jeste emulacije aviona, tj njegovih komandi i fizičke pregibne kabine zajedno sa kompletnom simulacijom leta i turbulencija. Ovi emulatori se koriste pri interakciji ljudi i mašina.
Emulatori konzola za video igre su programi koji omogućavaju računaru ili konzoli da pokrenu igru koja originalno nije dizajnirana za tu platformu. Najčešće se koriste za starije igrice čiju je konzolu nemoguće kupiti danas, ali isto tako I za prevođenje, dopunjavanje I menjanje postojeće igre.
Najteže je postići željenu brzinu frejmova po sekundi, jer dizajneri starijih igrica nisu predvideli današnje performanse. Igra kreirana za računar sa 30 Mhz će računaru sa 300 Mhz pružiti isti utisak. Neki programi, kao što su DOS programi, se neće čak ni pokrenuti na bržim računarima. Posebno pri emulaciji kompjutera koji su tipa zatvorena kutija, kod kojih izmena središnjeg sistema nije moguća, softver koristi specifične tehnike kod kojih je od velike važnosti brzina procesora.
Kod i podaci igre se obično isporučuju na emulator u obliku ROM fajla (kopija igre u obliku patrona) ili ISO fajla (za sisteme koji koriste optičke medije). Većina igrica u naslovu sadrži autorska prava, koja imaju svoju cenu i nakon mnogo urađenih kopija i narušene popularnosti, pa igrači ne žele validno da kupe igru koju mogu da skinu sa interneta besplatno i igraju je na svom računaru čak i bez zahtevajuće konzole. Internet je neograničeno pomogao razvoju konzolnih emulatora, pa je tako u poslednjih par godina dizajnirano više vrsta emulatora za istu konzolu.
OpenEmu, Genesis Plus, NullDC, Demul, Provenance 
EmiNes, VisualBoyAdvance, Nester, Project64, Dolphin 
ePSXe, Xebra, PCSX2, Mednafen, Nucleus 
Xenia, Xbox One, Xeon 

Коста Тодоровић (Ужице, 1882. — околина Сребренице, 14. септембар 1914) је био српски војник, мајор и командант Златиборског добровољачког одреда у саставу Ужичке војске.
Рођен је у Ужицу, а умро у борбама код Сребренице 14. септембра 1914. Коста Тодоровић је рано остао без родитеља што му отежава одрастање, али га и очврћује. Учио је занат послужујући по туђим кућама. Два разреда реалке завршио је у Ужицу, од 3. до 6. разреда у Београду, а остатак у Ваљеву. Пошто због младости није могао бити примљен у војну службу, Коста проводи време послужујући у кући Милорада Гођевца једног од три оснивача српског четничког покрета. Код њега се Коста надахњује патриотизмом и жељом за уједињењем Срба и улази у контакт са српским официрима и заграничним активностима српске владе и војске. По завршетку 7. разреда гимназије. Коста ступа у чувену 32. класу Војне Академије која је дала војводу Вука Поповића, војводу Брану Јовановића, Воју Танкосића и друге. 
Као млад потпоручник Коста служи у родном граду, а онда као капетан у Пожеги, а касније као погранични официр у Лозници. Већ тада Коста ступа у преписку са Принципом и његовим сарадницима који ће касније у Сарајеву убити Франца Фердинанда. Након атентата Коста бива оптужен за саучесниство и неко време се примирује. Још раније, за време рата са Турцима, Тодоровић се истикао у борби. О њему се почињу испредати легенде, важи за поузданог, храброг официра који је увек спреман се жртвовати за добробит отаџбине. 
Када је након атентата објављен рат Аустроугарској, Коста се јавља у штаб Ужичке војске. Међутим, он по својој молби образује герилску чету и одлази у помоћ браћи са друге стране Дрине. Ту долази до жестоких борби са непријатељем у којој се Коста Тодоровић истиче као и небројано пута до сада. Међутим, у борбама око Сребренице на Караџића брду са Аустријанцима он бива тешко рањен у слабине и обе ноге и склања се са својим верним пратиоцима на место недалеко од јека борби. На његову несрећу, Аустријанци га ту налазе и 14. септембра 1914. живог га спаљују заједно са својим саборцем Јованом Живановићем, студентом родом из Вишеградског краја или из Брчког. 
О погибији мајора Косте Тодоровића и његовом спаљивању док је још био жив, писао је француски књижевник Анри Барби.
На десетогодишњицу спаљивања у септембру 1924. преживели добровољци су му подигли споменик у Сребреници, који су усташе почетком Другог светског рата порушиле. Солунски борац Крсто Катанић из осаћанског села Лијешћа је спомен-плоче са овога споменика сачувао и закопао на своје имање. Пред смрт 1981. је своме сину повјерио мјесто гдје се споме-плоче налазе. Крстин унук Стаменко Катанић је плоче откопао 1996, када су постављене у Сребреници.
Срби у Скеланима су након Првог светског рата прву основну школу назвали Државна Основна школа „Мајор Коста Тодоровић”, а школи је 1992. поново враћен тај назив. Подружница Савеза удружења ослободилачких ратова Србије од 1912. до 1920, му је на његов рођендан у центру Ужица подигла бисту 2000. године.

Фламингоси су били група из Србије и Црне Горе, коју су чинили ТВ водитељ Огњен Амиџић и глумац Маринко Маџгаљ. Заједно са џез-фолк певачем Луисом, група је освојила прво место на такмичењу Беовизије 2006. са песмом "Луди летњи плес".
На Европесми-Еуропјесми 2006. која је одржана 11. марта у Сава центру у Београду, „Фламингоси“ су освојили друго место. Као и 2005. године у Подгорици, највећи број поена добио је дечачки састав "Но нејм", овог пута са песмом ""Моја љубави" пошто чланови жирија из РТЦГ нису доделили ни један поен двема најбоље пласираним песмама са Беовизије. Гласним негодовањем, звиждањем и бацањем флаша на подијум, публика у Сава центру није дозволила извођење победничке песме, након чега је изведена другопласирана песма, победник Беовизије и јасан фаворит у телегласању, "Луди летњи плес"" у извођењу „Фламингоса и Луиса".
Као епилог спора око резултата гласања, Удружење јавних радио-телевизија Србије и Црне Горе је саопштило да на Европесми-Еуропјесми 2006. није изабран представник Србије и Црне Горе на Песми Евровизије у Атини. Фронтмен групе Mаринко Маџгаљ je после дуге и тешке болести преминуо 26. марта 2016. у Београду. Његовом смрћу група је престала да постоји.

Љубиша Стојановић Луис (Лесковац, 25. јун 1952 — Фекетић, 31. јул 2011) је био српски певач, познат по свом специфичном имиџу и музичком стилу.
Рођен је у Лесковцу 25. јуна 1952. године. Луис се бавио музиком још од 1970. године. Надимак "„Луис“" је добио у деветој години због својих успешних имитација Луиса Армстронга. Завршио је средњу музичку школу у Нишу и Факултет музичке уметности у Београду. Међу првима је комбиновао џез са српским фолклором.
Године 1980. снимио је први албум под именом „"Не куни ме, не ружи ме, мајко"“, који је успешно продаван у Србији и Југославији. Заједно са српским бендом „Фламингосима“, победио је на Беовизији 2006. године песмом "Луди летњи плес". На Европесми-Еуропјесми 2006. која је одржана 11. марта у Сава центру у Београду, "„Фламингоси и Луис“" су освојили друго место. Као и 2005. године у Подгорици, највећи број поена добио је дечачки састав "„Но нејм“", овог пута са песмом "Моја љубави" након што чланови жирија из РТЦГ нису доделили ни један поен двема најбоље пласираним песмама са Беовизије. Гласним негодовањем, звиждањем и бацањем флаша на подијум, публика у Сава центру није дозволила извођење победничке песме, након чега је изведена другопласирана песма, победник Беовизије и јасан фаворит у телегласању, "Луди летњи плес" у извођењу "„Фламингоса и Луиса“".
Као епилог спора око резултата гласања, Удружење јавних радио-телевизија Србије и Црне Горе је саопштило да на Европесми-Еуропјесми 2006. није изабран представник Србије и Црне Горе на Песми Евровизије у Атини. Луис је освојио још многобројне музичке награде.
Погинуо је у саобраћајној несрећи 31. јула 2011. године која се догодила у Фекетићу. Сахрањен је у четвртак 4. августа 2011. на гробљу Збег у Борчи.
Његов син Марко Стојановић Луис је такође музичар.





Тврђаве настале у доба Антике.











Јован Стојковић - Бабунски (Мартолци, 25. децембар 1878 — Велес, 20. фебруар 1920), познат као Војвода Бабунски је био српски четнички војвода и командант током Борбе за Македонију и Стару Србију, Балканских ратова и Првог светског рата. Након убиства његовог брата и синовца од стране бугарске Унутрашње македонске револуционарне организације - ВМРО, тражећи освету придружује се четничким одметницима међу којима убрзо постаје командант четничких јединица у долини реке Вардар, где се са својим саборцима сукобавља са бугарашким и османским снагама.
Надимак "Бабунски" је добио по планини Бабуни на којој је четовао 1905—1908. Песму посвећену војводи Јовану Бабунском "" или "Српска ми труба затруби" написао је одмах после борбе у селу Дренову 1907. Јован Грковић Гапон.
Након избијања Првог балканског рата придружује се Српској војсци у коме током борбе у селу Стревица бива рањен. Током Другог балканског рата налазио се у саставу српског добровољачког одреда са којим се бори у Бици на Брегалници. Током Првог светског рата, Бабунски и његов четнички одред се бори против аустроугарских снага 1914, а касније и на Солунском фронту где је Бабунски одликован од француског генерала Луја Франша д' Епереја након заробљавања два немачка торпедна чамца са посадама. После рата, Бабунски са својим јаким снагама од 250 бораца помаже нове српске власти у гушењу бугарашког отпора у околини македонских места, Битоља и Тиквеша. Сматра се за једног од најславнијих четничких војвода из тог доба, Бабунски је умро у Велесу 1920.
Лик и дело војводе Бабунског је било забрањено помињати и славити у Социјалистичкој Југославији иако је имао немерљив допринос за сједињење Србији и Југославији Вардарске Македоније, која ће касније за разлику од Егејске и Пиринске једина сачувати свој културни индентитет. За разлику од бугарашких војвода користио се и писао на чистом данас познатом македонском народном језику који је он сматрао за старосрпски језик.
Родио се у селу Мартолци у области Азот код Велеса. Основну школу је завршио у селима Оморану , Богомили и Војници. У Велешкој гимназији бугарски учитељ га уписује као Ивана Стојкова, након чега га отац шаље у Србију на школовање. Завршава нижу гимназију у Ваљеву, након чега постаје питомац Друштва Светог Саве. Као питомац овог друштва које је школовало ђаке из Старе Србије и Македоније похађа богословску учитељску школу у Београду. По завршеној школи враћа се у Азот где постаје учитељ у селу Теову.
Као српски учитељ трпео је притиске ВМРО-а. Након што су му припадници ВМРО убили брата и синоваца у Мартолцу 1905. одлучује да се одметне и придружи српским четницима Глигора Соколовића и Темељка Барјактревића који су се у Азоту појавили још крајем 1904. године. Априла 1905. долази у Азот заједно са четом Стевана Недића Ћеле и Сретена Рајковића. Код села Ореше долази до сукоба с четом ВМРО-а под командом Стевана Димитрова, која бива уништена до последњег човека након што су је опколили Глигор, Темељко и Бабунски. Као војвода Јован Бабунски води више борби са четама ВМРО-а и турском војском на Мовнатецу, Куртовом камену, Ножу и многим другим. Из сваке борбе излазио је као победник.
Када је 1908. године у Турској извршен преврат и када су дошли на власт Младотурци, прогласили су Устав и опште помирење, војвода Бабунски је неко време прекинуо четовање. Међутим, балкански чир се није могао лечити фразама. Младотурци су ухапсили војводу Бабунског, али је успео да побегне у Србију. Године 1912. за време Првог балканског рата, у одреду Војводе Вука учествује у борбама на Стревици где бива рањен. У Другом балканском рату учествовао је у Добровољачком одреду у бици на Брегалници.
По избијању Првог светског рата Бабунски формира Савски четнички одред, касније преименован у Руднички четнички одред под командом мајора Војислава Танкосића. Овај одред примио је на себе прве ударе аустроугарске војске. Одред је између осталог разнео железнички мост на Сави. Након победа на Церу и Колубари 1914. комитет у Софији по наговору Беча убацује чете у тадашњу Јужну Србију. Српска влада формира четничке одреде за сузбијање терористичких делатности ових чета. За команданта ових антитерористичких и потерних одељења постављен је Јован Бабунски. Уочи напада Бугарске и Немачке 1915. српска влада чете и потерна одељења преформира у Летећи жандармеријски одред под непосредном командом Врховне команде. Овај одред под командом Бабунског добио је задатак да у Качанику спречи продор бугарске 3. дивизије. Одред је са великим губицима успео месец дана да спречи пролазак Бугара. По повлачењу српске војске Летећи одред се повлачи заједно са француском војском. На Солунском фронту 1916. одред Бабунског бива придржен Првој армији и распоређен на одсек код Преспанског језера. У борбама са Бугарима и Немцима на овом сектору Бабунски и његов одред се истичу хватањем непријатеља иза линије фронта и прикупљању информација. Након заробљавања два немачка торпедна чамца бива одликован од француског генерала Франше де Епереа.
Умро је фебруара 1920. године од Шпанског грипа.
После смрти, 1924. године, у Велесу је на пригодној церемонији свечано подигнут споменик војводи Бабунском који је бугарски окупатор порушио,1941. године, одмах након инвазије нацистичких сила на Југославију, у Другом светским рату. Песму посвећену војводи Јовану Бабунском "Спремте се спремте четници" или "Српска ми труба затруби" написао је одмах после борбе у селу Дренову 1907. године Јеремија - Јован Грковић познат данас још по конспиративном имену Гапон, бивши монах и четник (рођен у Ораховцу близу Призрена 1879. године, погинуо у Кумановској бици 1912. године). Песма постаје веома популарна после Првог светског рата међу Србима у Сједињеним Државама. Прва верзија песме под називом "Комитска песма" снимљена је 23. јула 1924. године у , месту које је тада било познато по јаком белачком покрету Кју-клукс-клану али и као место где су снимане прве џез нумере. Песму је отпевао Васа Буквић у пратњи „Југословенског тамбурашког друштва”. Друга верзија песме снимљена је већ наредне године, у новембру 1925. године, у интерпретацији Душана Јовановића и пратњи тамбурашког оркестра „Орао” за Колумбија фонографску компанију. Трећа верзија је такође снимљена у Сједињеним Државама јула 1942. године у извођењу Еда Љубића и уз овог пута пратњу дувачког оркестра „Виктор” а за истоимену радијску компанију. Четврта верзија снимљена је после, Другог светског рата, 1950. године у извођењу Раше Раденковића, предратног београдског шлагер и радијског певача, и Мирка Марковића, за Сунарт (сунчеву уметност). Ово је прва песма на српском која је снимљена уз пратњу електричне гитаре која у то доба, 1950-их, постаје основни инструмент за бројне оркестре и бендове.
Занимљиво је да му је праунук некадашњи југословенски и македонски фудбалер и актуелни тренер Бобан Бабунски а чукунунук фудбалер Црвене Звезде Давид Бабунски.

Драгослав Милетић, ратно име Драгослав Рачић (рођен 24. марта 1905, у Годачици, код Краљева, Краљевина Србија — погинуо новембра 1945. године, у Савковићу, код Љубовије, ФНРЈ) је био артиљеријски капетан прве класе југословенске војске у Краљевини Југославији и командант Церско-мајевичке групе корпуса Југословенске војске у отаџбини током Другог светског рата.
Драгослав Рачић је рођен у селу Годачица, у чијем се атару Гледићке планине спуштају у Гружу. Његово крштено презиме је Милетић. По прадеди Радославу-Рачи, свом најчувенијем претку, узео је презиме Рачић. Драгослављев отац Стеван био је трговац у Годачици, а мајка Симка домаћица. Имали су још троје деце: Аранђела, Милисава и Десанку. После завршене основне школе у Годачици, уписали су га у Крагујевачку гимназију. У Крагујевцу, Драгослав Милетић се више проводио са друштвом него што је учио, па је изгубио једну годину. Родитељи су сматрали да је њиховом сину потребна "чврста рука", па су га, после завршеног шестог разреда гимназије, 1926. године уписали на Војну академију у Београду. Као један од најбољих питомаца у класи, упућен је на двогодишњу специјализацију у Француску, где је завршио постдипломске студије. По струци је био артиљеријски капетан прве класе. Службовао је у Сарајеву, Скопљу, Алексинцу, Марибору и Љубљани. 
Драгослав се оженио Верицом, кћерком бана Зетске бановине. Веридба је обављена 18. новембра 1934. године у Скопљу. Верица је трагично преминула 1937. године, после једне сасвим безазлене операције - уклањање полипа на грлу. Војвода Рачић никада се више није женио.
Априлски рат 1941. године задесио је Драгослава Милетића у Љубљани. У цивилном оделу, представљајући се као свињарски трговац, што је било једно од занимања његовог прадеде Раче, после слома југословенске војске стигао је у Поцерину. Када је чуо за пуковника Драгољуба Михаиловића, ступио је у његову војску. Михаиловић је овластио Драгослава Рачића да настави са организовањем војске у Подрињу, с тим што је његова главна активност имала да буде у помагању устаницима с оне стране Дрине, који су, под командом мајора Јездимира Дангића, водили борбу против усташа. Рачић је лета 1941. прелазио Дрину. Нападао је усташе, али и немачки гарнизон у Зворнику. Он је први равногорски командант за којим су Немци расписали потерницу. Септембра месеца, због преурањеног устанка против Немаца, и Рачић је морао сву своју активност да усмери источно од Дрине. Са својим Церским одредом напао је Шабац, 22. септембра. Под притиском Немаца, којима је из Срема дошла у помоћ комплетна 342. дивизија, Рачићева јединица се повлачила према Церу. Рачићева јединица, сада Церска бригада, прешла је Дрину, да би још једном помогла мајору Јездимиру Дангићу. Дангић је имао да издржи напад две немачке дивизије и усташа, као и партизана. Пред надмоћнијим непријатељем, четници су наредних месеци губили позиције. Најзад је Рачић морао да се повуче источно од Дрине, док је Дангић пао у немачко заробљеништво. Другу половину 1942. и прву половину 1943. године Драгослав Рачић је посветио јачању своје јединице. Добио је чин мајора и оформио Церски корпус. У селу Савковићи подигао је цркву посвећену кнезу Лазару, која и данас постоји, а у селу Горње Кошље зграду основне школе. Јанко Туфегџић истакнути предратни књижевник и новинар је све време издавао пропагандни часопис „Глас Цера“ и сатирички часопис „Уљез“. У зиму 1942/1943. Немци су мањим акцијама специјалних јединица покушавали да заробе Рачића, али без успеха. У лето 1943. године мајор Драгослав Рачић је био на челу северног крила у четничкој офанзиви према приморју, у сусрет очекиваном савезничком искрцавању. 
Рачић је ослободио Бајину Башту и друга мања места са десне обале Дрине, учествовао је у ослобађању Вишеграда 5. октобра, а затим наставио да напада Немце и усташе према Сарајеву. Церски корпус се борио против Немаца на Соколцу, када га је са десног бока напао партизански Трећи корпус, а са левог партизанска Пета дивизија. Истовремено, четнике су са леђа упорно нападали Немци, са својим новим, свежим снагама. У таквој ситуацији четничке јединице успеле су да се повуку на полазне положаје без већих губитака. Одмах после овога, генерал Драгољуб Михаиловић наредио је да се образују крупније јединице за одбрану Србије од партизана, који су у захваљујући британској помоћи били знатно наоружанији. Мајор Драгослав Рачић најпре је био на челу Церско-мајевичке групе корпуса, а затим, од пролећа 1944. године на положају команданта Четврте групе јуришних корпуса, најелитније и најбројније четничке јединице, састављена најпре од пет, а потом, крајем лета, и од седам јуришних корпуса. Ови јуришни корпуси формирани су од најбољих бригада из постојећег корпуса. Под Рачићевом командом, као команданти јуришних корпуса, тада су били капетани Предраг Раковић, Никола Калабић, Војислав Туфегџић, Миломир Коларевић и Милош Марковић. Начелник Рачићевог штаба био је капетан Нешко Недић. Четврта група јуришних корпуса, ојачана локалним јединицама, током Операције „Трумпф“ тешко је поразила партизанске дивизије које су, под командом Коче Поповића и енглеског мајора Џона Хејникера Мејџора, из Топлице продрле до падина Копаоника и Гоча. Од 5. до 27. јула комунисти су непрестано гоњени све до Радан планине. Рачић се затим вратио на Копаоник да сачека нову групу партизанских дивизија, које су, под командом Пеке Дапчевића, долазиле из правца запада. Са променљивом срећом, Рачић се током августа борио против ових партизанских дивизија. Партизани нису успели да пређу Западну Мораву и стигну до Шумадије, мада су били неупоредиво боље наоружани, а Рачић није успео да их врати преко Копаоника. 
Драгослав Рачић је са Николом Калабићем и Нешком Недићем у Михаиловићево име 11. августа у Тополи преговарао о заједничкој борби против партизана. Најважнији услови за сарадњу су били да Михаиловић остане лично у илегали и да покрет Драже Михаиловића не буде оденут у немачке униформе.
Првих дана септембра комунисти се ипак повлаче према западу, у сусрет новим дивизијама које су долазиле из правца Босне. Још једна битка одиграла се на Јеловој гори код Ужица, 8. септембра. Првог дана партизани су се повукли пред јуришом, али већ сутрадан четници су морали да одступе због огромне несразмере снага. Њихова нова противофанзива постала је бесмислена када су, почев од 19. септембра, источну границу Југославије прешле совјетска и бугарска армија.
Од октобра 1944. до маја 1945. године, потпуковник, а затим и пуковник Драгослав Рачић се повлачио са четницима кроз Босну. Марта 1945. године све четничке снаге подељене су у три колоне, са циљем: пробој ка Србији и дизање устанка против комуниста. Рачић је командовао левом колоном. На ушћу Сутјеске у Дрину, на падинама Зеленгоре, маја 1945. године уништена је и главнина четничких јединица. Рачић је прешао Дрину, и у јесен 1945. године, са тринаест пратилаца, дошао у село Савковиће, на своју некадашњу територију. Видоје Обрадовић, син угледног домаћина Петка Обрадовића, направио је у свом дворишту земуницу за пуковника Рачића, у којој су се они скривали до новембра. Тамо га је средином новембра 1945. открила партизанска јединица, где је после краће борбе убијен.
Мајор Војислав Туфегџић и његов брат резервни мајор Јанко Туфегџић такође су се вратили у село Савковић у кућу фамилије Радојичић код Драгише Радојичића где им је и раније био штаб са целокупном архивом церско - мајевичке групе корпуса и новина "Глас Цера". Комунисти нису успели да заплене архиву. Браћа Туфегџић су убијена при покушају пребацивања за Вишеград.
У Љубовији је покренута иницијатива за откривање гроба мајора Рачића. На планини Бобији у селу Савковић 2003. године подигнут је споменик Драгославу Милетићу Рачићу.

Доброслав Јевђевић (Милошевац код Праче, 28. децембар 1895 — Рим, 2. октобар 1962) је био српски политичар и четнички војвода у Херцеговини током Другог светског рата. 
Још као ученик био је члан Младе Босне, у чијим је оружаним активностима учествовао. После Првог светског рата био је члан четничког удружења и Организације југословенских националиста, народни посланик као члан Југословенске националне странке, вођа опозиције према краљу Александру све до убиства краља 1934.
Након Априлског рата, Јевђевић је постао четнички вођа у Херцеговини и ступио је у покрет Драже Михаиловића. Јевђевић је сарађивао са Италијанима, а касније и са Немцима против партизана. Иако је Јевђевић признавао ауторитет Драгољуба Михаиловића, који је био одобравао његову сарадњу са силама Осовине, бројни чиниоци су учинили Јевђевића независним од Михаиловићеве команде, осим онда када је сарађивао са Илијом Трифуновићем-Бирчанином, Михаиловићевим командантом Далмације, Херцеговине, западне Босне и југозападне Хрватске.
Током заједничке италијанско-четничке операције Алфа, Јевђевићеви четници, уз друге четничке одреде, су били одговорни за убиства између 500 и 1700 муслиманских и католичких цивила у области Прозора. Његове снаге су учествовале у једној од највећих операција сила Осовине против партизана, операције Вајс у зиму 1943. Његове снаге су се касније стопиле са другим колаборационистичким одредима који су се повукле према западу и стављене под команду Вишег СС и полицијског вође Одила Глобочника у оперативној зони Јадранско приморје. У лето 1945. побегао је у Италију, где је живео до своје смрти. Тамо је био доживотни почасни председник организације српских четника „Равна Гора”, публициста и оснивач и уредник
Српских новина
Доброслав Јевђевић је рођен у свештеничкој кући, од оца Димитрија и мајке Анђелке, у Милошевцу код Праче 1895. године. Јевђевић је васпитан у хришчанском духу. Средњу школу је похађао у Сарајеву. Тамо се придружио револуционарној организацији Млада Босна Као члан Младе Босне учествовао је у неуспелом атентату на аустријског генерала Поћорека 1908. године, када му је било свега 13 година, а потом и у Сарајевском атентату 1914. године. Тада је ухапшен и крај Првог светског рата је дочекао у затвору. Доброславовог оца је на дан атентата ухапсила аустроугарска полиција због његових веза са организацијом Народна одбрана. Оптужен је за велеиздају, осуђен на смрт вешањем априла 1916. и стрељан у Бањалуци.
Јевђевић је био успјешан писац и песник у својој младости. Студирао је право на универзитетима у Загребу, Београду и Бечу и говорио је италијански, немачки и француски. Јевђевићева политичка каријера је почела 1918. Између два рата био је један од најутицајнијих српских политичара у Босни и Херцеговини. Био је члан Удружења четника Косте Пећанца. Такође је био један од вођа Самосталне демократске странке и преко Организације југословенских националиста је предводио десно крило странке. Јевђевић је био на вођа војвођанског дела Орјуна. Намеравао је да у сарадњи са Светозаром Прибићевићем организује „Марш на Београд” 1924. године, како би спречио стварање коалиције ХСС-а и радикала. Јевђевић је касније послао кандидат за скупштину опозиционе Југословенске националне странке у Краљевини Југославији, Четири пута је биран у југословенски Народну скупштину, представљајући рогатички срез, а затим и Нови Сад, и био је вођа опозиције током Шестојануарске диктатуре краља Александра. Његова склоност да сарађује са различитим југословенским странкама му је донело репутацију "вољног да се прода било којој политичкој групи у замену за личне услуге или напредовање". Премијер Богољуб Јевтић га је 1935. поставио за шефа пропаганде југословенске владе. Јевђевић је одобравао стварање Бановине Хрватске 1939. и заступао је стварање већег српског пандана који био укључио највећи дио Босне и Херцеговине.
Током Другог светског рата најпре је обављао политичке дужности у западним српским крајевима. Године 1942. добио је звање четничког војводе, а 1944. постаје командант Команде ЈВуО за Горњу Лику и Хрватско приморје, односно два корпуса која су постојала у тим крајевима: Личко-кордунашког и Приморског корпуса. 
На састанку са Роатом новембра 1942. Јевђевић је издејствовао италијанско одобрење да се „легализује” још 3000 четника и да се цијела источна Херцеговина призна за „четничку зону”. Заузврат, четници су обећали да неће нападати муслиманске и хрватске цивиле и сложили су се да имају италијанске официре за везу у свим својим јединицама величине пука или јачим. Јевђевић се 15. новембра сложио са италијанском одлуком да почну да наоружавају муслиманске антипартизанске групе. Ово га је скоро стојало главе, када га је неколико четника, који су се жестоко одупирали италијанском наоружавању хрватских и муслиманских антипартизанских формација, дошли у Мостар са намером да га убију.
До краја 1942. четничко-италијанска колаборација је била уобичајена ствар. Четничке снаге су биле укључене у италијанске пламове за операцију Вајс, велику осовинску антипартизанску офанзиву која је требало да буде покренута 20. јануара 1943. Јевђевић је 3. јануара 1943. у Риму учествовоао на осовинској конференцији пред операцију Вајс, заједно са вишим њемачким, италијанским и усташким командатима. Ови планови су укључивали око 12.000 четника под Јевђевићевом командом. Иако су четници били сигурни да ће партизани бити уништени у долинама Неретве и Раме, могућност да Нијемци пређу преко италијанско-немачко демаркациону линију у источну Херцеговину (коју су четници сматрали облашћу под својом контролом) их је вероватно забрињавала, па је Јевђевић је 23. фебруара склопио споразум са Нијемцима да они неће прелазити Неретву и да ће се контакти Нијемаца и четника избегавати. На почетку операције Вајс, Јевђевић је склопио споразум за заједничко деловање са заповједником оружаних снага НДХ у Мостару. Касније у току операција Вајс, Јевђевић је преко Италијана затражио помоћ 7. СС дивизије Принц Еуген у одбрани Невесиња, које је било под јаким притиском партизана који су се пробили кроз четничке редове у бици на Неретви. Иако су и Италијани исто тражили, Нијемци су одбили, образлажући то да је ова дивизија резервисана за друге задатке.
Након _смртиТрифуновић-Бирчанина у фебруару, Јевђевић, Ђујић, Баћовић и Радован Иванишевић су обећали Италијанима да ће наставити Бирчанинову политику тесне колаборације у борби против партизана. Исталијани су могли да врше притисак на Јевђевића, пошто су његов брат и вереница били интернирани у Италији. Михаиловић је можда мислио да је Јевђевић прекорачио своја овлашћења присуствујући осовинској конференцији у Риму приликом планирања операције Вајс и када је почетком 1943. југословенска избегличка влада одликовала Јевђевића Карађорђевом звездом, Михаиловић је прикрио вести због природе Јевђевићевог споразума са Италијанима. Тензије између Михаиловића и Јевђевића су постале толико очигледне да је Михаиловић наводно претио "да ће га обесити о најближе дрво". У марту, Јевђевић је јавно затражио крај четничких убистава Хрвата у Херцеговини. После пораза на Неретви и у ишчекивању могућег савезничког искрцавања на јадранском приморју, Бенито Мусолини је маја 1943. коначно подлегао њемачком притиску и наредио италијанским војницима да сарађују у разоружавању четничких група. Јевђевић је одмах стављен у кућни притвор.
Његов кућни притвор није потрајао, јер га је следећег месеца Михаиловић послао у Словенију да га обавијести о стању тамошњих четника. Јевђевић је почео да ступа у контакт са Нијемцима прије италијанске капитулације септембра 1943. Отпутовао је у Рим 3. септембра преко Ријеке и ступио у контакт са њемачком обавештајном службом. Након њемачке окупације територије НДХ коју су раније држали Италијани, Јевђевић је отишао у Трст. Ту је помагао у организовању расељених четника и њиховом пребацивању у Опатију. Јевђевић се од друге половине 1943. године, стално кретао по Италији, Словеначком приморју и Љубљани, прикупљао податке о НОП и продавао их разним обавештајним служ­бама. У Трсту је остао до јануара 1944, када је прешао у Опатију са четницима из Трста који су стављени под његову команду. Затим је са својим четницима отишао у Илирску Бистрицу. Доласком у Италију Михаиловићевих делегата са Живком Топаловићем на челу, половином 1944. године, Новакова и Јевђевићева функција изгубила је сваки значај.
Преосталих Јевђевићевих 3.000 бораца четницима Момчила Ђујића, Љотићевом Српском добровољачком корпусу, и остацима Недићевог Српског ударног корпуса, и стављени су под команду СС-обергрупенфирера Одила Глобочника, вишег СС и полицијског вође и заповедника оперативне зоне Јадранско приморје. Упркос томе, они су покушали да контактирају западне Савезнике у нади да ће осигурати страну помоћ за предложену антикомунистичку офанзиву са циљем да поново успоставе монархистичку Југославију. Одреди Јевђевићевих четника, заједно са три пука СДК су 11. априла умарширали у северозападну Хрватску у нади да ће се спојити са Црногорским добровољачким корпусом Павла Ђуришића, који је путовао кроз Босну у нади да ће стићи до Словеније. Покушај спасавања Ђуришићевих четника је дошао прекасно, јер су их већ поразиле трупе НДХ у бици на Лијевчу пољу, после које је Ђуришић заробљен и убијен. Ова група се повукла на север у Словенију, сукобљавајући се са партизанима пре повлачења у Словенију. Ове четнике су на крају заробили Савезници и изручили Југославији, где су их партизани делом стрељали. Јевђевић је остао врло утицајан међу четницима после рата.
Поручник Неђељко Б. Плећаш, у својој мемоарској књизи „Ратне године 1941—1945", војводу Јевђевића описује следећим речима: „Он је схватио, боље него ико други, да је после ратне трагедије (априла 1941) био најважнији посао да се спасу српски животи. Томе се циљу он био сав посветио. Он је све гледао српским очима. Није се заносио ни Савезницима, ни окупаторима, ни пријатељима ни непријатељима, већ је вагао на националном кантару и мотрио ко ће у ком моменту више користити нашем народном интересу. У том раду, он се понекад огрешио о интересе Савезника, често се грешио о интересе окупатора, али се никада није огрешио о интересе српског народа“. 
Војвода Јевђевић је у емиграцији је био почасни доживотни председник Организације српских четника "Равна Гора". Објавио је књигу четничких новела „Капи крви” (1950), као и књиге „Сарајевски завереници” (1953-1954) и „Од Индије до Србије - три хиљаде година српске историје” (1961). Основао је и уређивао „Српске новине”. 
Умро је у Риму 2. октобра 1962. године. Сахрањен је у Риму 6. октобра 1962. године.


Драгољуб С. Љубичић - Мићко (Београд, 3. јануар 1962) је српски глумац и комичар.
Мићко је рођен 3. јануара 1962. године у Београду, Југославији. Студирао је Правни факултет у Београду и паралелно се бавио маркетингом, сценским радом и музиком. Од 1982. до 1985. године се бавио музиком у групама „"Петар и зли вуци"“ и „"Капетан Белканто"“, а од 1984. године је глумац и косценариста у „Индексовом радио позоришту“.
Од 1985. године постао је један од оснивача, а потом и директор маркетиншке агенције „Тим талената“.
На „Радио Пингвину“ је имао ауторску емисију „Комплексна личност - Карабачо Бачарди“. У режији Желимира Жилника глумио је насловну улогу у филму „Тито, по други пут међу Србима“. Аутор је књиге „Национални парк Србија“.
Приредио је монодраму „Оне ствари“ по тексту Бернхарда Лудвига, адаптирао је за поднебље Србије и има улогу Др Агољуба. Премијера је била 27. маја 2011. године у Дому синдиката у Београду.

Источно од рајха је представа Индексовог позоришта. Представу је режирао Иван Лауренчић.

Војислав Жанетић (Београд, 3. новембар 1963) је српски сценариста. Студирао Филозофски факултет у Београду. Написао је сценарио за представе Индексовог Радио Позоришта: ”Источно од Рајха”, “Брат и Мир“, “Тамо далеко је сунце“, “Свет или Ништа, “Опроштајни Концерт“ (са Драгољубом С. Љубичићем).
Писао је колумне за новине Дневни Телеграф, Европљанин и Нин. Аутор је и књиге дечјих прича – „Бића о којима мало знамо“. Добитник је награда “Бранко Ћопић” за сатиру и Невенове награде за дечју књижевност.
Од 1992. године бави се адвертајзингом у агенцијама Сачи и Сачи и Огилви и Мадер. Био је и адвертајзинг саветник БКТВ и Хемофарма, а од 1997. године власник је сопственог креативног студија. Сувласник је и директор адвертајзинг агенције МОЗАИК. Добитник је награда за адвертајзинг: Златни Победник фестивала у Фиренци 1993. године, Златни Бобањ Порторож 1994. године и Златна Ружа Монтре 1994. године.

"Не остављајте ме самог док химна свира" је име представе Индексовог позоришта из 1991. године.

Фовизам је уметничка група основана 1905. у Паризу. Фовизам је била прва уметничка револуција у 20. веку. Име се односило на малу групу истомишљеника сликара Анрија Матиса, Мориса Вламника и Андре Дерена који су у 1905. године излагали у Париском јесењем салону. Један новински критичар користи израз „"-{Les Fauves}-“" (у преводу „дивље звери“) за ове уметнике (као иронично подругивање), који тада постаје име целе групе.
Главно обележје фовистичке уметности је жестина боја и деформација фигура. На сликама уметника ове групе је очигледна и интенционална одсутност закона линеарне перспективе. То је узроковало велики скандал због којег су и добили име „дивље звери“ (). Фовизам није била повезана уметничка група. Ти уметници су само једном излагали заједно. Њихова уметност ће касније имати утицај на немачки експресионизам.
Фовисти нису имали неку посебну залеђину у виду теорије, стога фовизам настаје и развија се као негација и реакција на импресионизам и натурализам. Уметност Пола Гогена, Жоржа Сераа и Винсента ван Гога, такође игра значајну улогу. Од ван Гога преузимају снагу колорита, а од Гогена плошност композиције. Од Сераа преузимају рационалност аранжмана композиције, а од Едварда Мунка снагу изражајности, експресије. Као резултат утисак је упечатљив колорит, преко употребе жарких и чистих боја директно из тубе, поједностављење композиције и одрицање моделације форми, као и наглашавање личног спонтаног израза.
Док је публика релативно мало знала о Сезану и Ван Гогу као револуционарима, није могла игнорисати присуство ове групе младих сликара, који су у Паризу изазвали сензацију својим групним изложбама, памфлетима и другим облицима самопромоције. Заправо, фовисти су настојали да делују према имену које су добили. Међутим, у периоду од само седам година они су изгубили своју првобитну снагу и сматрани су прилично смиреним у односу на нове покрете који су у међувремену настајали. Фовизам је углавном емоционални покрет који тежи да стигне до емоционалне „суштине“ предмета на рачун спољашњег изгледа. Карактеристике њиховог израза су декоративност, живост, али и жестина боје, спонтаност и интуиција.
Боја, бљештавило и сугестивна рафинираност, коју срећемо у делима Анрија Матиса званичног вође групе, су под утицајем персијске и блиско-источне уметности. Група као целина, била је под сличним утицајима и често је трагала за узорима у музејима, где су били изложени експонати групног уметничког изражавања, старијих, али и географски прилично удаљених цивилизација. Инспирисали су се византијском уметношћу, уметношћу коптских хришћана, архајским грчким уметницима, као и уметношћу афричких племена, племена Океаније и америчких Индијанаца. Извор Матисове инспирације биле су афричке маске и скулптуре, па лица његових фигура одликује безличност и укоченост маски. Иза тог ефекта безличности извире нека мистерија или претња, заснована на енигматичним квалитетима страног израза.
Упркос јаким, вибрантним бојама које обично користе експресионисти, сликари Матис, Утрило, Дерен и Амедео Модиљани, често граде пријатне декоративне структуре којима настављају дугу традицију „класичне“ уздржаности француског и италијанског сликарства. С друге стране, Жорж Руо је изузетак у француском експресионизму, јер је његово дело много драматичније, попут немачког експресионизма. Његово сликарство жестоко изражава реакције на хипокризију материјализма његовог доба, кроз омиљено коришћење дебелих наслага црвеног и црног. Његове слике Христа су симболи нехуманости човека према човеку, а портрети судија откривају злочин и корупцију који досежу чак и тамо где се претпоставља да треба да влада правда. Руолово мишљење о француским лидерима, тога доба кроз његово сликарство није нимало ласкаво. Слично као Гоја у Шпанији инквизиције, корупције и изобличености у редовима монархије, Руол не оставља простор за компромис са тадашњим француским друштвом.



Спектроскопија је дисциплина која се бави проучавањем међуделовања електромагнетног зрачења и материје. Основни елементи су извор зрачења, дисперзиони елемент (или монохроматор, дакле, део који разлаже зрачење на компоненте према енергији, фреквенцији или таласној дужини) и апсорбер зрачења. Ако су два од три елемента добро дефинисана онда се на основу емитованог и апсорбованог зрачења може сазнати нешто о ономе који је непознат. На пример, састав непознате легуре може да се одреди тако што се на њој високим напоном изазове варница чије се зрачење разложи призмом (или оптичком решетком) у спектар који се региструје погодним апсорбером (филм, фотоелемент...). На основу познатих особина дисперзионог елемента (призме или решетке) може да се одреди таласна дужина сваке компоненте у спектру а на основу познатих особина апсорбера њихови релативни интензитети, што је довољно да се утврди врста и концентрација метала у испитиваној легури.
Спектроскопија је врло развијена дисциплина и дели се на бројне поддисциплине према
Из овога се стиче утисак да је број метода много већи од стварног. Таблица у следећем одељку даје бољи увид у везе међу разним методама и њиховим особинама.
За разлику од макроскопске скале где се већина промена одвија континуално (вода тече брже или спорије, већ колико се отвори славина) на атомском нивоу појаве су дискретне, тј., елементарни догађај се или одигра у целини или уопште до њега не дође (фотнон се или апсорбује у целини или се не апсорбује уопште). Дакле, на микроскопском нивоу све се дешава у скоковима и у порцијама (квантима) што се директно испољава у спектрима. Због дискретне (квантне) природе материје и већина спектара има дискретну структуру, тј., састоји се од дискретних линија или трака.
Одатле је јасно да је и међуделовање електромагнетног зрачења и материје дискретне природе. За приближни опис појава, поред квантне природе довољно је држати се првог принципа термодинамике из којег следи да укупна енергија система пре и после елементарног догађаја мора да остане очувана. У спектроскопији је тај принцип формулисан преко Боровог услова, према којем, да би дошло до интеракције, разлика енергијских нивоа у систему мора бити једнака енергији фотона електромагнетног зрачења.
Систем апсорбује фотон и то само ако је енергија фотона једнака енергијској разлици међу нивоима у систему. После апсорпције зрачења, систем остаје у побуђеном стању. Таласастом стрелицом представљен је упадни фотон, хоризонталним линијама дискретни енергијски нивои а куглицама запоседнитост нивоа. Дакле, енергија фотона утрошена је да се систем преведе из основног у побуђено стање.
Систем, који је првобитно био у побуђеном, спонтано се враћа у основно стање (или еко друго побуђено стање ниже енергије) уз емисију фотона. Као и код апсорпције, и овде мора да буде испуњен Боров услов те енергија емитованог фотона одговара енергијској разлици нивоа међу којима долази до прелаза. Вероватноћа за спонтану емисију расте приближно са трећим степеном енергијске разлике међу нивоима (два пута већа разлика има осам пута већу вероватноћу прелаза) али може да зависи и од локалних услова због којих вероватноћа може да буде и увећана и умањена. На пример, за функционисање ласера важно је постојање стабилизованих побуђених стања, тј., таквих стања где је вероватноћа за спонтану емисију много мања од очекиване.
Сваки систем у побуђеном стању, раније или касније се враћа у основно. Вероватноћа за емисију фотона знатно расте ако се систем који је већ у побуђеном стању обасја фотонима чија енергија одговара разлици међу нивоима. Дакле, спољашњи фотон стимулише емисију фотона и то тавог који је у сваком погледу идентичан упадном фотону. Емитовани фотон има исту енергију, правац кретања, поларизацију и фазу. Каже се да је емитовани фотон кохерентан са фотоном који је стимулисао његову емисију.
У Рејлијевом расејању упадни фотон мења смер кретања али не мења енергију. Дакле, његова таласна дужина се не мења а не мења се ни енергијско стање система што је основна одлика еластичног расејања. Ово расејање обрнуто је пропорционално четвртом степену таласне дужине фотона. Дакле фотони мањих таласних дужина расејавају се више него фотони већих. Зато је небо по ведром дану плаво а у сутон и свитање црвенкасто.
Раманово расејање је пример нееластичног расејања где се мења и енергија расејаног фотона и енергија система. Највећи број фотона се расејава еластично али у системима који имају и додатно унутрашње кретање (вибрације или ротације молекула) понеки фотон може да прими енергију молекулског кретања и да се расеје са малом већом енергијом (антистоксово расејање), или да преда енергију унутрашњем кретању па да се расеје са нешто нижом енергијом (Стоксово расејање). Пошто су ротациони и вибрациони нивои квантирани, квантирана је и енергија размене при расејању па Раманове спектралне линије имају добро дефинисане таласне дужине које зависе од природе молекулског система са којег долази до расејавања.
Ако је енергија упадног фотона већа од енергије везе електрона у атому, молекулу или кристалу онда енергија фотона може да доведе до јонизације мете.
Фотон огромне енергије (обично из опсега х-зрака) може да побуди електроне из унутрашњости електронског омотача и да остави упражњено место врло ниске енергије. То упражњено место може да попуни електрон из вишег енергијског стања при чему вишак енергије треба да преда околини. Најчешће се то дешава емисијом другог фотона али понекад уместо фотона из атома излеће неки други електрон. Тај ожеов електрон има врло одређену кинетичку енергију једнаку разлици ослобођене енергије у првобитном процесу рекомбинације електронских нивоа и сопствене везивне енергије избаченог електрона. Ожеов ефекат се разликује од фото јонизације у томе што емитовани електрон има тачно одређену кинетичку енергију која зависи од атома из којег електрон излеће.
Коптонов ефекат је нееластичан судар високоенергијског фотона (обично из домена х-зрака) и атома. Може се квантитативни описати као еластични судар фотона и слабо везаног електрона. Расејани фотон предаје само део енергије избаченом електрону. Комптонов ефекат је био дуго коришћен као доказ слабости квантне теорије јер је размена енергије фотона и електрона континуална, тј., не одвија се у квантима (порцијама). Међутим, противуречности нема ако се има у виду да се у порцесу емитује слободан електрон, и да расејани фотон ије онај исти као упадни, тј., упадни фотон је апсорбован а одмах затим емитован нови фотон и слободни електрон. Збир енергија (и импулса) расејаних честица једнак је енергији (импулсу) упадног фотона.
Фотони огромних енергија из домена гама зрака у међуделовању са материјом могу да доведу до стварања пара честица - античестица. Енергија фотона се троши на настанак масе материјалних честица и на њихову кинетичку енергију. Процес је супротан анихилацији пара честица - античестица.

Зимски рат је избио када је Совјетски Савез напао Финску 30. новембра 1939, три месеца након почетка Другог светског рата. Последица тога је да је Совјетски Савез избачен из Лиге народа 14. децембра. Совјетски вођа Јосиф Стаљин је очекивао да ће покорити целу земљу до краја године, али је фински отпор уништио план совјетских снага, којих је било три пута више. Финска се држала до марта 1940, када је у Москви потписан мировни споразум уступајући 10% финске територије и 20% њених индустријских капацитета Совјетском Савезу.
Резултати рата су мешовити. Иако су се совјетске снаге коначно успеле пробити кроз финску одбрану, ни Совјетски Савез ни Финска нису изашле задовољне из овог сукоба. Совјетски губици на фронту су били огромни и међународни положај земље је патио. Још горе, борбена готовост Црвене армије је доведена у питање и значајно је допринела Хитлеровој одлуци да покрене операцију Барбароса. На крају, совјетске снаге нису испуниле свој примарни циљ покоравања Финске, већ су само изборили одвајање територије око језера Ладоге. Финци су сачували своју независност и стекли су значајну међународну подршку.
Потписивање мировног споразума 12. марта је прекинуло француске-британске припреме да пошаљу подршку Финској преко северне Скандинавије која би такође бранила немачки приступ рудницима гвожђа на планини Кируна. Немачка инвазија Данске и Норвешке 9. априла 1940. је одвукла пажњу света ка борбама за заузимање Норвешке.
Зимски рат је био војна катастрофа за Совјетски Савез. Ипак, Стаљин је учио из фијаска и схватио је да политичка контрола над Црвеном армијом нема више учинка. Након Зимског рата, Кремљ је започео процес повратка квалификованих официра одстрањених у Великој чистки и модернизацију својих снага, судбоносну одлуку која ће омогућити Совјетима да се одупру немачкој инвазији. Може се такође рећи да ни армије Француске, Уједињеног Краљевства или САД нису биле припремљене за вођење зимског рата, иако је ово непроверено. У бици код избочине на крају 1944, је виђено да је на хиљаде америчких војника заглављено због времена које се може поредити са скандинавском зимом.
Финска је дуго била део Шведске када ју је освојила Русија 1808. и претворила је у аутономну вазалну државу да би заштитила Санкт Петербург, руску престоницу. Пратећи револуцију коју је довела совјете на власт у Русији, Финска је прогласила своју независност 6. децембра 1917. Снажне везе између Финске и Немачке су почеле када је царистичка Немачка подржала фински покрет отпора током Првог светског рата. У потоњем грађанском рату, фински војници које је обучавала Немачка и регуларни немачки војници су играли одлучујућу улогу. Само је немачки пораз у Првом светском рату спречио успостављање пронемачке монархије под Фридрихом Карлом од Хеса као краљем Финске. После рата, немачко-фински односи су остали блиски, иако су финске симпатије према национал-социјалистима биле врло ретке.
Односи између Финске и Совјетског Савеза су били напети и хладни током два периода русификације на прелазу између два века, а наследство неуспешне социјалистичке побуне у Финској је такође допринело узајамном неповерењу. Стаљин се плашио да би нацистичка Немачка могла напасти, а са совјетско-финском границом на само 32 километра од Лењинграда, финска територија би обезбедила савршену базу за напад. 1932. Совјетски Савез је потписао пакт о ненападању са Финском. Споразум је поново потврђен 1934. на десет година.
Априла 1938. Совјетски Савез је почео дипломатске преговоре са Финском, покушавајући да побољша њихову заједничку одбрану од Немачке. Примарна брига Совјетског Савеза је била та да би Немачка могла користити Финску као мостобран за напад на Лењинград и тражила је од финске владе да јој преда велике површине земље. Више од годину дана је прошло без значајног напретка, а политичко стање у Европи се погоршало.
Нацистичка Немачка и Совјетски Савез су потписали узајамни пакт о ненападању, познати споразум Рибентроп-Молотов, 23. августа 1939. Споразум је садржао тајну клаузулу о подели земаља источне Европе између држава потписника. Прихваћено је да Финска буде у совјетској зони утицаја. Немачки напад на Пољску 1. септембра, је пратила совјетска инвазија са истока. У пар недеља, они су поделили земљу између себе.
У јесен 1939, након немачког напада на Пољску, Совјетски Савез је коначно затражио да се помери граница још 25 километара северно од Лењинграда. Такође је затражено да Финска уступи полуострво Ханко на 30 година Совјетском Савезу ради изградње морнаричке базе. У замену, Совјетски Савез је понудио Финској велики део Карелије (два пута већи, али мање развијен). Фински председник Урхо Кеконен је изјавио септембра 1963.: ”Када бисмо се сада, више од 20 година касније, ставили у позицију Совјетског Савеза, у светлу Хитлерове инвазије на Совјетски Савез 1941, бриге које је СССР имао, и које је требало да има, због своје безбедности на крају тридесетих постају разумљиве”.
Али финска влада је одбила совјетске захтеве. 26. новембра, Совјети су извели бомбардовање Мајниле, догађај у ком је совјетска артиљерија бомбардовала подручје око руског села Мајниле, и онда објавила да је напад финске артиљерије усмртио совјетске војнике. Совјетски Савез је онда захтевао да се Финска извини због инцидента и да повуче своје снаге 20-25 километара од границе. Финци су порекли било какву одговорност за напад и одбили да се повинују захтевима. Совјетски Савез је искористио то да се повуче из споразума о ненападању. 30. новембра, совјетске снаге су напале са 23 дивизија и укупно 450.000 војника, који су брзо стигли до Манерхајмове линије.
Сателитски режим је успостављен у окупираном финском пограничном месту Теријоки (сада Зељеногорск) 1. децембра 1939. под окриљем Финске Демократске Републике и на челу са Отоом Виле Кусиненом због и дипломатског (она је одмах постала једина влада у Финској коју је признавао СССР) и војног циља (надали су се да ће то изазвати да социјалисти у финској армији дезертирају и пребегну на руску страну). Ова република није била посебно успешна, али је постојала до 12. марта 1940. и на крају је ушла у састав совјетске Карелско-Финске ССР.
На почетку рата, Финска је мобилисала само 180.000 људи, али су се и ове трупе показале жестоким противником користећи партизанску тактику, врло покретне скијашке одреде у камуфлажним оделима и познавање терена. Импровизоване бомбе од бензина које потичу из Шпанског грађанског рата су коришћене успешно и постале су познате у свету под називом Молотовљеви коктели. Услови зиме 1939/40 су били сурови; температуре од минус -40° нису биле неубичајене и Финци су могли да је искористе у своју корист. Често су избегавали да се супротставе непријатељу на конвеционални начин, нападајући уместо тога кухиње и совјетске војнике који су били око логорских ватри.
Као додатак, на изненађење и совјетског вођства и Финаца, испоставило се да фински социјалисти нису подржали совјетску инвазију, већ су се борили заједно са својим сународницима против заједничког непријатеља. Многи фински комунисти су прешли у Совјетски Савез тридесетих година да изграђују социјализам, само да би завршили као жртве Стаљинове Велике чистке, која је довела до великог разочарања и отворене мржње према совјетском режиму међу социјалистима у Финској. Још један фактор је била напредност финског друштва и закона после грађанског рата која је помогла да се премости јаз између различитих друштвених класа. Ово делимично лечење рана након грађанског рата у Финској 1918. и финског језичког раздора, се још увек означава као „Дух Зимског рата“, иако би требало напоменути да многим комунистима није било дозвољено да се боре у Финској армији због политичке позадине рата.
Совјетска ароганција и неспособност је такође била важан фактор. Нападачи нису очекивали много борбе и чак су почели инвазију у марширајућим одредима у очекивању брзе победе. Историјски извештаји обилују чињеницама да су совјетски војници напредовали према финским линијама раме уз раме, певајући совјетску химну. Због Стаљинових чистки, уклољено је 80% мирнодопских команданата, а на њихова места су доведени лојалнијији, али мање способнији официри. Стаљин је надгледао своје команданте преко политичких комесара. Тактике које су биле застареле још у Првом светском рату су биле понекад коришћене. Многи совјетски војници су изгубљени јер њихови команданти просто нису хтели или им није било дозвољено да се повуку.
Совјетска војска је била слабо припремљена за рат у зимским условима, посебно у шумама и много је користила рањива моторизована возила. Ова возила су била у погону 24 часа дневно да се њихово гориво не би смрзло, али је опет било извештаја о кваровима над моторима и недостатку горива. Један од најпознатијих губитака у војној историји је Ратинснски инцидент, током битке за Сумусалми. Совјетска 44. пешадијска дивизија (око 25.000 војника) скоро комплетно уништена када је упла у замку 300 финских војника. Ова мала јединица је успела да заустави напредовање совјетске дивизије, а 6.000 финских војника је одсекло пут за повлачење Совјетима, разбијајући их на мале групе које су касније уништаване једна по једна. Совјетски губици су ишли до 23.000 људи, док су Финци изгубили око 800 људи. Финци су заробили 43 тенка, 71 пољска и против-авионска топа, 29 против-тенковска топа, 260 камиона, 1170 коња и велики количине оружја, муниције и медицинског материјала.
Као резултат ароганције и неспособности, Совјети такође нису успели да постигну одлучну супериорност на почетку рата. Финска је скупила 130.000 војника и 500 топова на Карелијској превлаци, најважнијем поприштем рата, а Совјети су напали само са 200.000 људи и 900 топова. Совјети су такође скупили и 1.000 тенкова, али су они слабо коришћени и трпели су велике губитке. 
Фински проблеми у недостатку опреме су такође вредни помена. На почетку рата, само војници који су прошли војну обуку су имали униформе и оружје. Остатак је морао да се снађе са својом одећом која је наличила униформама финске војске уз додатак ознака. Ове импровизоване униформе су добиле име ”Модел Кахандер”, по ондашњем премијеру Аиму Кахандеру. Финци су надокнађивали свој недостатак опреме масовним коришћењем опреме, оружја и муниције које су одузели од непријатеља. На њихову срећу, армија није променила калибар свог оружја после независности и могла је да користи совјетску муницију. Слабо тренирани и лоше вођени совјетски војници су ишли право у руке Финцима, допуштајући им да шансу да заробе ратни плен.
Због Стаљинове етничке параноје, велики број војника Црвене армије који су се борили у Зимском рату је доведен из јужних региона Совјетског Савеза, пошто је Стаљиново мишљење било да се руским трупама из подручја одмах уз границу са Финском не би могло поверити да се боре против Финаца са којима су могли бити у блиским односима или делити исту историју. Војници Црвене армије из јужних региона апсолутно нису имали искуства са условима арктичке зиме те године и преживљавањем у шуми. Финске трупе су могле само да обуку своју зимску одећу, а већину свог живота су провеле у шуми, пошто је већина Финаца живела у руралним крајевима све до педесетих. Зима током Зимског рата је била једна од три најгоре зиме забележене у Финској.
У ваздушном рату током Зимског рата, Финска је развила формацију четири прста (четири авиона, подељених у две групе, док једна лети ниско, а друга високо; сваки авион се бори независно од осталих, а опет подржавајући свог пратиоца у борби), која не само да је била супериорнија од совјетске тактике три ловца у делта формацији, већ ју је усвојио сваки важнији пилот у Другом светском рату и још увек је у употреби. Ова формација и одлучност финских пилота да улазе у борбу без обзира на шансе, је утицала на немогућност совјетских бомбардера да начине знатне штете финским положајима или градовима.
О родољубљу финских војника и моралу у совјетској војсци сликовито говори и случај снајперисте Сима Хејхеа, који је у релативно кратком времену убио неколико стотина совјетских војника.
Светска јавност је у великој мери подржавала Финску. Други светски рат је тек био почео, а у то време је био једини сукоб поред немачке инвазије на Пољску, и зато је привлачио велику пажњу. Совјетска агресија је углавном оцењена као неоправдана. Разне стране организације су слале материјалну помоћ, као што су медицинске пошиљке. Фински емигранти из Сједињених Држава и Канаде су се вратили кући, а многи добровољци (један од њих будући глумац Кристофер Ли) су допутовали у Финску да би се придружили финским снагама: 1.010 Данаца, 895 Норвежана, 372 Ингријанаца, 346 протераних Финаца и 210 добровољаца из националности који су дошли у Финску пре краја рата. Страни дописници из Хелсинкија су писали, често претерујући, извештаје о недоказаним финским успесима у борби.
Шведска, која је себе прогласила незараћеном страном пре него неутралном земљом (као што је била у рату између нацистичке Немачке и Савезника) је доприносила војним пошиљкама, новцем, кредитима, хуманитарној помоћи и са око 8.700 шведских добровољаца спремних да се боре за Финску. Можда најзначајнији је било Шведско Добровољачко ваздухопловство, у обрби од 7. јануара са 12 ловаца, 5 бомбардера и 8 других авиона, што је било трећина тадашњег шведског ваздухопловства. Чувени авијатичар гроф Карл Густав фон Росен, рођак Хермана Геринга, је деловао независно. Постојала је и добровољачка радничка јединица, од око 900 радника и инжењера.
Шведски добровољачки корпус са 8.402 човека у Финској је сменио 5 финских батаљона у Маркајарвију половином фебруара. Заједно са три преостала финска батаљона, корпус се суочио са две совјетске дивизије и спремао се за напад половином марта, али је спречен мировним споразумом. 33 човека је погинуло у борби.
Шведски добровољци су остали извор неспоразума између Швеђана и Финаца. Финци су се надали значајно већој помоћи од Шведске, као што су велике јединице регуларних војника, који би имали значајнији утицај у рату или би можда изазвали да Совјети уопште не нападну.
После месец дана, совјетско вођство је почело да размишља о напуштању операције и пришло је финској влади са уводним мировним понудама (путем шведске владе), 29. јануара. До тог дана, Финска се заправо борила за свој опстанак. Када су такве потврђене гласине стигле да влада у Паризу и Лондону, потребе за војном подршком су се драматично промениле. Сада се Финска борила само да задржи што више своје територије која се налазила близу Лењинграда. Да би задржали јавно мишљење, ниједна од ових информација није потврђена, ни у Финској, ни споља. Финска борба се наставила сматрати борбом за живот или смрт.
У фебруару 1940, Савезници су понудили помоћ: савезнички план, одобрен 5. фебруара од стране савезничке врховне команде, састављен од 100.000 британских и 35.000 француских војника који би били искрцани у норвешкој луци Нарвик и дошли би до Финске преко Шведске у исто време обезбеђујући линије снабдевања током пута. Договорено је да план почне 20. марта под условом да Финци моле за помоћ. 2. марта, права за прелаз би званично била тражена од влада Норвешке и Шведске Надало се да ће ово на крају довести две још увек неутралне нордијске земље, Норвешку и Шведску, на страну Савезника, ојачавањем њиховим позиција против Немачке, иако је Хитлер у децембру најавио шведској влади да ће савезнички војници на шведској територији одмах испровоцирати немачку инвазију, што би практично значило да ће нацистичка Немачка заузети насељенији јужни део Скандинавије, док би се Француска и Велика Британија бориле за даљи северни део.
Ипак, само мали део савезничких војника је одабран за пут у Финску. Предлози да се уђе директно у Финску, преко незалеђене луке Петсамо, су одбијени. Постојале су сумње да је циљ операције био да се зароби Нарвик и широки планински предели северних шведски планина богатим рудама гвожђа, из којих је Трећи рајх добијао велике количине гвоздене руде, критичне за ратну производњу. Ако би француско-британске снаге кренуле да зауставе извоз у Немачку, подручје би постало бојиште за армије Савезника и Трећег рајха. Због тога су Норвешка и Шведска одбиле да издају дозволе. Тек након рата је постало познато да је команданту савезничких експедиционих снага заправо наређено да избегава сукобе са совјетским војницима.
Француско-британски план се у почетку надао заузимању целе Скандинавије севверно од линије Стокхолм-Гетеборг или Стокхолм-Осло, на пример британски концепт Језерске линије која би пратила језера Маларен, Хјалмарен и Ванернм што би допринело доброј природној одбрани неких 1.700-1.900 km јужно од Нарвика. Очекивана граница, Језерска линија, би укључивала не само два највећа шведска града, већ и домове велике већине Швеђана које би или нацисти окупирали или би били у ратној зони. Касније, амбиције су смањене само на северну половину Шведске и ограничен део оближње норвешке обале.
Шведска влада, на челу са премијером Пер Албином Хансоном, је одбила да допусти прелаз оружаних снага кроз шведску територију. Иако се Шведска није прогласила неутралном у Зимском рату, она је била неутрална у рату који је укључивао Француску, Уједињено Краљевство и Немачку.
Шведски кабинет је такође одлучио да одбије поновљене молбе Финаца за регуларним шведским трупама које би биле распоређене у Финској, а на крају су Швеђани ставили до знања да се њихова подршка у оружју и муницији не може пружати још дуго. Дипломатски, Финска се налазила између савезничких очекивања дуготрајног рата и скандинавских страхова да би се непрекидни рат проширио на суседне земље (или великог таласа избеглица које би биле резултат пораза Финаца). Такође, Немаци су предлагали јасан савет за мир и концесије – они су наговештавали са се те концесије ”могу увек касније побољшати”.
Док су Берлин и Стокхолм вршили притисак на Хелсинки да прихвати мир под лошим условима, Париз и Лондон су имали супротан циљ. С времена на време, различити планови и рачунице су представљане Финцима. За почетак, Француска и Велика Британија су обећале да ће послати 20.000 људи који ће стићи до краја фебруара, само под изричитим условом да ће током свог пута ка Финској добити прилику да окупирају северни део Скандинавије.
До краја фебруара, фински врховни командант, фелдмаршал Манерхајм, је био песимистичан у вези војне ситуације. Зато је влада 29. фебруара одлучила да започне мировне преговоре. Истог дана, Совјети су започели напад на Випури.
Када су Велика Британија и Француска схватиле да Финска озбиљно размишља о мировним преговорима, дали су нову понуду за помоћ: 50.000 људи би било послато, ако би Финска тражила помоћ пре 12. марта. Само је 6.000 њих заправо било одређено да иду у Финску. Осталима је било намењено да успут осигурају луке, путеве и руднике гвожђа.
Упркос слабим снагма које би стигле до Финске, знање о плановима је стигло у Совјетски Савез и доста је донело њиховој одлуци да потпишу примирје којим ће окончати рат. Доказивано је да без претње од савезничке интервенције, ништа не би зауставило Совјете од освајања целе Финске захвајујући очевидној бројности и наизглед бескрајним резервама војника.
Крајем зиме је постало јасно да совјетске снаге постају исцрпљене, а немачки представници су предлагали да би Финска требало да преговара са Совјетским Савезом. Совјетске жртве су биле бројне, а ситуација је била разлог политичког осрамоћења совјетског режима. Како се приближавало пролеће, совјетске снаге су ризиковале да буду заглављене у шумама и предлог мировних услова је представљен Финској 12. фебруара. Нису Немци само били заинтересовани да се заврши рат. Швеђани су такође били за завршетак Зимског рата, плашећи се пропасти свог суседа. Како је фински кабинет оклевао у светлу лоших совјетских услова, шведски краљ Густав V је издао јавно саопштење, у ком потврђује да је одбио финске молбе за слањем регуларних војника.
Крајем фебруара, Финци су потрошили своје залихе муниције. Такође, Совјетски Савез је коначно успео да пробије претходно непробојну Манерхајмову линију. Коначно, 29. фебруара, финска влада је пристала на започињање преговора. 5. марта, Црвена армија је напредовала 10-15 километара иза Манерхајмове линије и ушла је у предграђа Випурија. Финска влада је предложила примирје истог дана, али је совјетска страна желела да одржи притисак и одбила је предлог следећег дана. Борбе су настављене све до дана када је потписан мировни уговор.
Совјетски обавештајни извори су информисали своје вође да Савезници планирају да интервенишу у рату, али не и о детаљима или тренутној неспремности Савезника. Зато су Совјети су били приморани да траже превремени крај рата пре него што Савезници интервенишу и објаве рат Совјетском Савезу.
Током четири месеца борби, Совјети су претрпели огромне губитке. Један совјетски генерал је изјавио да је Црвена армија стекла довољно територија да сахрани наше мртве. Процене жртава варирају од око 48.000 мртвих или несталих, како су говорили совјетски званичници одмах после рата, до 270.000 према Никити Хрушчову. Као додатак, совјетски губици у техници су били тешки, укључујући око 2.000 заробљених или уништених тенкова. Фински губици су ограничени на око 22.830 људи.
Према Московском мировном споразуму из 12. марта, Финска је била приморана да преда фински део Карелије. Територија је укључивала град Випури (други највећи град у држави), много финске индустријализоване територије и значајне делове земље који су још увек држала финска војска; скоро 10% предратне Финске. Око 422.000 Карелијанаца, 12% финског становништва, је изгубило своје домове. Војници и преостали цивили су у журби евакуисани према условима споразумима, иако је део цивила одлучио да остане под совјетском управом.
Финска је такође морала да преда део Сала територије, Каластајансарентско полуострво у Баренцовом мору и четири острва у Финском заливу. Полуострво Ханко је такође издавано Совјетском Савезу као војна база у наредних тридесет година.
Услови мира су били веома неповољни за Финску. Совјети су добили град Виборг, као додатак њиховим предратним захтевима.
Само годину дана касније, непријатељства су настављена у Настављеном рату као делу Другог светског рата.
После рата, локална влада Карелије, окружне и провинцијске организације су основале Карелијску асоцијацију са циљем да се одбране права и интереси избеглица из Карелију и да се нађе начин за њен повратак у састав Финске. Током Хладног рата, председник Урхо Кеконен је неколико пута покушавао да поврати територије преговарајући са совјетским руководством, али није успео. Нико није отворено затражио повраћај. Након распада Совјетског Савеза, спорови су оживљени. Неке мање групе у Финској су активно захтевале миран повратак Финској њених одузетих територија. Најактивнија група на овом пољу је ПроКарелија. У најновијим анкетама, ови захтеви имају подрушку од 26-38% становника Финске. Иако је миран повратак Карелије увек био њен програм, Карелијска асоцијација се углавном оградила од ових захтева.
Године 1989, издан је фински филм по имену Талвисота. Филм прича о воду финских резервиста из општине Каухава који остављају своје домове и иду у рат.
2006, песма -{Aliy Sneg}- (Крвави снег) аргентинског метал бенда "Ворбрид", се појавила на њиховој првом албуму -{"So Cry Havoc..."}-. Песма дочарава тужан пејзаш Зимског рата, сукоб у ком нико ништа не добија осим крвавог снега. Шведска пауер метал група "Сабатон" снимила је песму -{Talvisota}-, посвећену Зимском рату.

Тотила рођен у Тревису, био је краљ Острогота. Изабран је на тај положај после смрти свог ујака Илдибада и након кратке владавине Ерарика 541. године. Прокопије из Цезареје који је био у пратњи византијског војсковође Велизара у Готском рату употребљавао је за остроготског краља име Тотила. Судећи по нумизматичком материјалу његово право име биле је Бадуила (готски: „ратник, борац"), а Тотила је могао бити грецизирани облик имена. 
Животно дело Тотиле било је обнова готског краљевства у Италији. У почетку Тотила је имао успеха и победио је трупе Јустинијана I код Февенције. После још једне победе 542. године, Тотила је напустио Тоскану и покушао је да опседне и освоји Перуђу, Сполето и Рим.
Ипак, Тотила је одустао од овог плана и окренуо се југу Италије. Ту је освојио Беневенто, а области Луканија, Брутијум, Апулија и Калабрија су се предали пред великом готском војском.
Тотилина стратегија је била да успостави контролу над сеоским деловима Италије, а да остави византијске јединице у градовима и лукама. Но, убрзо се показало да се градови сами не могу одржати. Када је освојио градове, Тотила је показао великодушност победника, нарочито у Кумама. Јустинијан је био узнемирен Тотилиним успесима, али није дозвољавао Велизару да напусти Константинопољ, плашећи се да би његови успеси угрозили сопствену популарност. У пролеће 543. године Тотила је освојио и Напуљ, који се предао јер је претила глад.
Крајем 545. године Тотила је био пред Тиволијем, и спремао се да дочека Велизара који је напокон стизао Италији у помоћ Риму коме је претила опасност. Римски папа Вигилије је побегао из Рима у Сиракузу, а Рим се предао Тотили зато што му је претила глад. Велизар није успео. 
Рим је био опљачкан, а затим се Тотила повукао у Апулију. Приликом новог покушаја да нападне Рим, Велизар је поразио Тотилу, али византијски војковођа није наставио прогон. Перуђа је пала у руке Тотиле, а Велизар је остао неактиван све док није био опозван из Италије. 549. године Тотила је поново кренуо према Риму и освојио га поново захваљујући издаји. 
Тотила се затим бацио на пљачкање Сицилије, после чега је освојио Корзику и Сардинију. Послао је и своју флоту на Грчку. Тиме је Јустинијан I био изазван да преузме енергичне мере против Гота. Операције су поверене Нарзесу, Тотила га је напао али је био поражен и убијен у бици код Тагине јула 552. године. Иако су мање борбе настављене рачуна се да је битком код Тагине остроготска војна моћ бесповратно срушена. Тиме је Византија трајно успоставила контролу над Италијом, нарочито средњим и јужним делом Апенинског полуострва.

Купус (-{"Brassica oleracea" var. "capitata"}-) је двогодишња, култивисана, зељаста биљка која представља важно поврће у исхрани. Настала је селекцијом дивљег купуса у дугом временском раздобљу. У Грчку је доспео у 4. веку п. н. е.
Купус је двогодишња или вишегодишња зељаста биљка. У току прве године образује се „главица“ коју чини скраћено стабло, са кога полази велики број крупних меснатих листова. Следеће године се развија стабљика висока и до два метра. Доњи листови на стабљици су широки, обухватају стабљику а горњи су дугуљасти седећи. Цветови су груписани у вршне растресите гроздове. Крунични листићи су жути а плод је љуска. Цвета од априла до маја.
Купус је поврће високе биолошке и ниске калоријске вредности (24 kcal/100 -{g}-), а просечно садржи: 92,52% воде; 1,21% беланчевина; 0,18% масти и 2,3% дијететских влакана. Највише су заступљени: витамин Ц (42 mg/100 -{g}-) и бета-каротен (провитамин витамина A), а затим следе минерали: калијум, гвожђе, магнезијум, сумпор и бакар. Мале количине натријума те повољан однос калцијума и фосфора осигуравају максимално искориштавање калцијума у организму.
Доказано је да се соком од свежег купуса може успешно лечити чир на желуцу и упала дебелог црева. Купусом се у организам уносе најактивнији елементи за одржавање биолошке равнотеже организма и за одбрану организма од разних болести. Богат је целулозом која побољшава пробаву, делује повољно на зацеливање рана те превентивно помаже код прехладе и кашља. Код нас се мало користи сирови купус (свеж или кисео), иако је управо такав најбогатији хранљивим и лековитим састојцима.
Новија истраживања показују да редовна употреба поврћа из породице купусњача може бити посебно ефикасна у смањењу ризика појаве рака. Компоненте које се сматрају „одговорнима“ за овакво деловање поврћа су фитохемикалије.
Фитохемикалије су биолошки активне биљне молекуле које у сарадњи с витаминима и минералима повољно делују на здравље. Имају заштитно деловање на начин да учвршћују и побољшавају одбрамбене механизме у организму. Дуготрајним кувањем значајно се смањује нутритивна вредност. Да би се спречио изразити губитак драгоцених састојака приликом кувања, купус треба ставити у врућу уместо у хладну воду.
Купус је драгоцена намирница због садржаја тартронске киселине која успорава претварање шећера и осталих угљенохидрата у маст. То га чини пожељном намирницом за смањење телесне тежине.
Добар купус нема велика ребра, а танко лишће му је савијено у тврду главицу. Код нас се користи углавном бели, а нешто мање црвени купус. Постоје рани и касни варијетети. Поред тога постоје и украсне сорте као што су "Brassica oleracea" 'Chidori’, 'Color Up', 'Nagoya', 'Osaka', 'Peacock', 'Pigeon' 'Tokyo'... које налазе примену у хортикултури.
Купус се оставља и за зимницу. Главице из којих је издубљен корен се слажу у буре, кацу и потом преливају раствором воде и соли (на 50 -{l}- воде 1 -{kg}- соли). У зависности од температуре купус се за око 20-30 дана укисели. Главице киселог купуса се користе за кување сарме, а могу се исећи за салату.

Следи списак ратних авиона коришћених током Другог светског рата.

Фишеров насумични шах (зван и Шах960, „Фишеров случајни шах“, „ФР Шах“ или „ФРЦ") је варијанта шаха који је измислио велемајстор Боби Фишер (који је био светски шампион у шаху од 1972. до 1975).
Први пут је представљен 19. јуна 1996. у Буенос Ајресу, Аргентина. Фишеров циљ био је да створи шаховску варијанту у којој ће шаховска креативност и таленат биви важнији него меморисање и анализа шаховских отварања. Његов приступ је био да створи насумичну почетну позицију, која ће тако учинити меморисање серије почетних потеза од мање важности.
Велемајстор Светозар Глигорић објавио је 2002. књигу "Хоћемо ли играти Фишеров случајни шах?", популаришући ову варијанту шаха.
Почетна позиција Фишеровог насумичног шаха мора да испуњава следећа правила:
Треба напоменути да се краљ никада не поставља на поља „a“ или „h“, јер онда не би било места за топа.
Постоје и друге шаховске варијанте које се играју слично Фишеровом насумичном шаху.
То су:
Марк Фогелсганг и Ерик ван Рем су за време шаховског турнира у класичном шаху у Мајнцу 2005. организовали први светски шампионат у компјутерском Шаху960. Дветнаест програма, укључујући и моћни Shredder играло је на турниру. Програм Spike постао је први компјутерски светски шампион у Шаху960.
Descriptions and commentary
Играјте преко Интернета

Пројекат „Аполо“ или Програм Аполо био је пројекат Сједињених Америчких Држава који је осмишљен у Националној аеронаутичкој и свемирској агенцији, а који је требало да омогући људима да слете на Месец и да се сигурно врате на Земљу обавивши при томе разне научне задатке. Био је то програм који је укључивао велик број мисија без посаде са пробним задацима и 11 мисија с људском посадом са конкретним задацима. Од тих 11 мисија са посадом две (Аполо 7 и 9) су обавиле задатак провере свемирског брода и опреме у орбити око Земље, Аполо 8 је први извршио лет с посадом око Месеца (без уласка у орбиту) Аполо 10 је провео испитивање лунарног модула у орбити око Месеца, док је шест мисија успешно слетело на Месец, те вратило посаду на Земљу. Лет Апола 13 који је требало да се спусти на Месец због експлозије сервисног модула готово је завршио хаваријом, али се посада ипак успешно вратила на Земљу. Шест мисија Апола остварило је циљ и основну сврху пројекта. Оне су извршиле разне површинске експерименте на месечевој површини који су укључивали механику тла, сеизмичка испитивања, испитивања површинске температуре, магнетског поља и соларних ветрова.
Аполо 7, који је тестирао "Командни модул" и Аполо 9, који је тестирао "командни" и "месечев модул", биле су мисије које су обављале задатке орбитирања око Земље. Аполо 8 и Аполо 10 тестирали су различите компоненте летелице док су орбитирали око Месеца, и снимили су фотографије месечеве површине. Аполо 13 није успео да слетети на месечеву површину због проблема на уређајима, али је током кратке орбите око Месеца снимио много интересантних фотографија месечеве површине. Остале мисије Аполо с људском посадом обавиле су оно по чему је Аполо и постао симбол и синоним првог истинског људског корака у свемир.
Финансирање Аполо програма Сједињене Америчке Државе износило је преко 19 милијарди $ што је било 34% буџета америчке Националне аеронаутичке и свемирске агенције.
Амерички председник Двајт Д. Ајзенхауер био је идејни зачетник идеје о Аполо програму који је требало да буде наставак пројекта летова у земаљску орбиту. Међутим, 1961, доласком на власт америчког председника Џона Кенедија Аполо програм је преоријентисан према осмишљавању свемирске летелице са људском посадом која има задатак слетања на Месец. Ту своју замисао Џон Кенеди објавио је 25. маја 1961. године у своме обраћању америчком Конгресу:
Посматрајући одлуку америчког председника у контексту времена, Аполо програм је био великим делом мотивисан и геополитичким разлозима, а све у светлу Хладног рата и трке у освајању свемира вођеном између Совјетског Савеза и САД.
Након што је био познат циљ целокупног пројекта научници у НАСА-и су добили задатак да идеју преточе у практично решење. То није био нимало лак задатак јер један од услова је био одвести човека на Месец и вратити га назад без ризика по његов живот што је била врло захтеван задатак за тадашњу свемирску технологију.
Размотрено је четири могућа плана: 
""„Сусрет на месечевој површини“": Овај план је захтевао слање на Месец два свемирска брода. Један брод би носио моторе покретаче како би пристао на Месец. Исти би био праћен од командног брода па би на месечевој површини покретачи били пребачени на командни модул којим би се астронаути онда вратили на Земљу.
Целокупна мисије била би изведена са једном ракетом Сатурн V. Једина мана коју су истицали критичари плана је била у опасностима које су произлазиле из релативно много спајања и одвајања делова летелице.
Аполо је био троделни свемирски брод који се састојао од:
Пре стварног почетка Аполо пројекта извршено је много тестирања погонских ракета и лансирних рампи, што је био предуслов да се уђе у реализацију самог пројекта. Стварним временом почетка реализације пројекта могла би се сматрати 1966. година када су почела тестирања погонских ракета које ће касније Аполо одвести у свемир као и тестирања саставних компоненти саме свемирске летелице.
Посада: Волтер Шира (командант), Дон Ајзли и Волт Канингем.
Свемирска летелица Аполо 7 лансирана је успешно из Свемирског центра Џон Ф. Кенеди поред Кејп Канаверала на Флориди 11. октобар 1968. Летелица је постављена у орбиту од 227.8 к 283.4 километра (или 123 к 153 наутичке миље).
Примарни циљ Апола 7 било је тестирање погонских мотора, командног и сервисног модула као и тестирање посаде приликом ручног управљања летелицом. Након 11 дана лета командни модул је прошао бројне тестове, а сви системи на летелици функционисали су онако како је било предвиђено. Погонски систем командног модула који ће имати задатак избацивања командног модула у месечеву орбиту функционисао је према плану.
Мисија је обишла Земљу 163 пута и из орбите послала прве живе телевизијске снимке из свемира које су могли посматрати милиони људи широм света. Летелица је нормално изишла из орбите, ушла у земљину атмосферу и спустила сеу Атлантски океан у близини Бермудског архипелага са само 2 километра одступања од места где је било предвиђено место спуштања.
Посада: Френк Борман (командант), Џејмс А. Лавел и Вилијам А. Андерс
Аполо 8 је био други лет са људском посадом у пројекту и први лет са људском посадом који је имао задатак да уђе у месечеву орбиту. Летелица је успешно лансирана 21. децембра 1968. из Свемирског центра Џон Ф. Кенеди.
Приликом лансирања први пута је коришћена ракета Сатурн V која ће касније бити окосница главнине летова. Задатак ове мисије био је постићи оперативно искуство посаде у управљању летелицом, тестирати системе командног модула, тестирати комуникационе системе и тестирати системе за одржавање живота у условима у орбитирања око Месеца. Посада је фотографисала месечеву површину и то са ближе и даље стране Месеца, тако добијајући топографске податке и друге научно важне информације о Месецу важне за будуће Аполо мисије. Приликом ове мисије астронаути Франк Борман, Вилијам А. Андерс и Јамес А. Ловелл Јр били су први људи који су видели Месец са даље, Земљи невидљиве стране.
Летелица је тежила од 28.817 килограма што је била тежина командног и сервисног модула, укључујући потисника и потрошна средства на летелици. Летелица и посада успешно су слетели на Земљу након нешто више од шест дана лета.
Посада: Џејмс МекДивит (командант), Дејвид Скот и Расел Швајкарт.
Летелица Аполо 9 лансирана је из Свемирског центра Џон Ф. Кенеди 3. марта 1969. Ово је био први лет у свемир месечевог модула са посадом са задатком оспособљавања месечевог модула (званог Паук) за операције на Месецу. Приликом лета у Земљиној орбити који је трајао десет дана месечев модул био је од остатка летелице одвојен приближно 70 сати при чему је тестирано раздвајање од командног модула, самостални лет месечевог модула и пристајање уз командни модул. Као резултат неповољног времена у планираном подручју за слетање, Аполо 9 је раније завршио орбитирање и успешно се вратио на Земљу.
Посада: Томас Стафорд (командант), Џон В. Јанг и Јуџин Сернан.
Ова Аполо мисија била је друга мисија којој је задатак био упутити се у орбиту око Месец а са целокупном летелицом која се овај пут састојала од свих саставних делова: командног модула, сервисног модула (којег су звали Чарли Браун) и месечевог модула (којег су звали Снупи). Летелица Аполо 10 лансирана је успешно из Свемирског центра Џон Ф. Кенеди 18. мај 1969.
Примарни задаци ове мисије били су оспособљавање и тестирање посаде, уређаја и летелице за пружање подршке летелици и посади која ће у следећој мисији извршити задатак слетања на Месец, као и тестирање самог месечевог модула у условима месечеве орбите и околине. Може се рећи да је ова мисија била генерална проба за стварно слетање на Месец у мисији Аполо 11.
22. мај 1969. Томас Стафорд и Јуџин Ендру Сернан ушли су у месечев модул те активирали потисника како би га одвојили од командног модула што је успешно учињено па се месечев модул нашао у месечевој орбити што је омогућило да се приближе Месецу на до тада најближу тачку од 8,9 км изнад површине. Сви системи на месечевог модула током самосталног лета били тестирани укључујући комуникационе уређаје, погон, контролне уређаје и радар.
Месечев и командни модул спојили су се 23. мај након 8 сати раздвојености и 31 орбите око Месеца. Сви системи на летелици функционисали су добро изузев система за аутоматско навођење месечевог модула.
Посада је током лета начинила детаљне фотографије те упутила директне телевизијске снимке месечеве површине које су виђене широм света. Командни модул из ове мисије налази се у Музеју науке у Лондон У.
Посада: Нил Армстронг (командант), Мајкл Колинс и Баз Олдрин.
Летелица Аполо 11 лансирана је успешно из Свемирског центра Џон Ф. Кенеди 16. јула 1969. Ова мисија је била најславнија мисија Аполо пројекта која је прва имала задатак слетети на површину Месеца, након извршеног задатка узлетети и сигурно вратити људску посаду назад на Земљу.
Летелица је након 76 сати од лансирања ушла у Месечеву орбиту. Након одмора Нил Армстронг и Баз Олдрин ушли су у месечев модул како би га припремили за пут према и слетање на месечеву површину. Након припрема месечев модул са два астронаута одвојио се од командног и сервисног модула те кренуо према Месецу. Месечев модул слетео је на површину Месеца, на подручје Мора мира, 20. јули 1969. у 20:17 УТЦ. Слетевши, астронаути су појели свој први оброк на Месецу и одлучили започети операције на површини пре него је то планирано. Током искрцавања на површину 21. јула у 2:56 УТЦ месечев модул је са површине Месеца слао живу телевизијску снимку.
Нил Армстронг је у тим историјским тренуцима изговорио реченицу: „Ово је мали корак за човека, али џиновски скок за човечанство“. Баз Олдрин се недуго након тога такође појавио те пешице прешао преко Месечеве површине. Том је приликом скупљено преко 23 килограма материјала са површине Месеца које је касније било предмет анализа на Земљи. Након завршеног задатка посада је у 17,54 УТЦ ушла у месечев модул те се успешно одвојила од површине Месеца.
Након успешног успона и уласка у месечеву орбиту месечев модул је пристао уз командни и сервисни модул те је целокупна летелица усмерена ка Земљи. Дана 24. јула летелица је успешно слетела на Земљу на атол Џонстон у близини Хаваја где их је покупио амерички ратни брод. Овим успехом Аполла 11 циљ који је био зацртан пројектом Аполо био је постигнут. Целокупне Сједињене Америчке Државе посаду Апола 11 дочекале су као хероје.
Посада: Пит Конрад (командант), Ричард Ф. Гордон Млађи и Алан Бин.
Аполо 12 је имао задатак да се посвети научном истраживању Месец а скупљајући узорке унутар пола километра од места слетања месечевог модула. Летелица Аполо 12 лансирана је успешно из Свемирског центра Џон Ф. Кенеди 14. новембар 1969. Након што је летелица ушла у месечеву орбиту астронаути Пете Цонрад и Алан Беан ушли су у месечев модул који се убрзо одвојио од командног модула у којем је остао Ричард Ф. Гордон , Јр
Дана 19. новембар 1969. Месечев модул слетео је око 120 километара (75 миља) југоисточно од кратера Лансберг. Током 02:00 шетњи по Месецу које су укупно трајале 7 сати и 45 минута астронаути су скупљали узорке са мјесечева тла као и геолошки важне узорке добијене бушењем тла. Астронаути су такође у алуминијумску фолију ухватили узорке соларног ветра, те снимили много фотографија месечеве површине.
Након лета назад летелица је успешно слетела на Земљу дана 24. новембар 1969. у 20,58 УТЦ.
Посада: Џејмс А. Лавел (командант), Џон Л. Свајгерт и Фред В. Хејз
Аполо 13 је била прва мисија на којој су се појавили одређени проблеми који су, на срећу по астронауте, успешно преброђена, но мисија није испунила задани задатак. Летелица Аполо 13 лансирана је успешно из Свемирског центра Џон Ф. Кенеди 11. април 1970. Требало је да буде упућена са Земље према месечевој регији Фра Мауро.
Током првих 46 сати лета летелица је била у добром стању. Међутим, девет сати касније резервоар са кисеоником на сервисном модулу је експодирао што је прекинуло доток ваздуха, електричне енергије, светла и воде у летелицу, све то на удаљености од 321.869 километара од Земље. Командант Џим Лавел приметио је истицање гасова у свемир, а у летелици се почело тешко дисати, па је заповеђено промена плана и окретање летелице према Земљи. Како је систем за навигацију такође био у квару посада се морала оријентисати према Сунцу, а уједно се морала бринути како би очувала залихе кисеоника и хране за пут према назад. Унутрашњост летелице се охладила па се посада повукла у месечев модул, те је читава композиција након окрета око Месеца убрзана деловањем Месечеве гравитације кренула натраг према Земљи, те су при уласку у земљину атмосферу одбачени сервисни и месечев модул. Пре тога се посада вратила у командни модул који је једини био предвиђен за повратак на земљу.
Након свих насталих проблема овако осакаћена летелица је ипак успела да превали пут па се посада успешно дана 17. април 1970. у 18:07 УТЦ спустила у Тихи океан скоро четири дана након експлозије.
Посада: Алан Шепард (командант) Стjуарт Руса и Едгар Мичел
Летелица Аполо 14 лансирана је успешно из Свемирског центра Џон Ф. Кенеди 31. јануар 1971. Планирано место за слетање на површину Месеца била је регија Фра Мауро која је била предвиђена за слетање и у претходној мисији Апола. Та месечева регија одабрана је из разлога што су на њој највидљивија разна геолошка обликовања месечеве површине позната као Фра Мауро формације. Само место слетања било је врло близу оног места које је било предвиђено за слетање Апола 13.
Летелица је на површину Месеца слетела 5. фебруар 1971. У месечевом модулу су били командант Алан Шепард и астронаут Едгар Мичел који су на Месецу извршили разне површинске експерименте што им је било олакшано увођењем транспортера опреме који је био новост у односу на мисију Аполо 13. Астронаути су на Месецу провели укупно 9 сати и 21 минут. Занимљивост је да нетом након што је завршио своју месечеву шетњу, командант Алан Шепард био прва особа која је на месечевој површини ударила лоптицу за голф.
Након успешног успињања у месечеву орбиту месечев модул се спојио са командним модулом. Летелица је усмерена ка Земљи те се на њу успешно спустила 9. фебруар 1971.
Посада: Дејвид Скот (командант), Алфред Ворден и Џејмс Ирвин.
Летелица Аполо 15 лансирана је успешно из Свемирског центра Џон Ф. Кенеди 26. јула 1971. Аполо 15 је био мисија која је прва имала могућност да на Месецу врши разна испитивања у дужем временском периоду због своје побољшане и напредније опреме и инструмената, али и због количине опреме која је понесена на Месец. У функцију је први пута стављено 40.000.000 $ вредно возило за кретање по Месецу које је могло достићи брзину од 16 km/h на површини Месеца. Аполо 15 је била прва у низу од три напредније мисије које су планиране у програму Аполо.
Месечев модул Апола 15 је на Месец слетео 30. јулa 1971. Примарни научни циљеви ове мисије били су посматрање месечеве површине, узимање узорака са површине и њихов преглед као и посматрање површинских облика на унапред одабраном подручју Хеди-Апенинске регије. Посада је обавила три шетње по Месец у укупног трајања 18 сати и 33 минута. Први пут је током узлетања месечевог модула са површине Месеца послата директан телевизијски снимак узлетања те је снимљена шетња коју је Џејмс Ирвин обавио у свемирском простору. Летелица се успешно спустила на Земљу 7. августа 1971. у близини Хаваја.
Посада: Џон В. Јанг (командант), Томас К. Матингли и Чарлс Дјук Млађи.
Летелица Аполо 16 лансирана је успешно из Свемирског центра Џон Ф. Кенеди 16. април 1972. Посада је успешно летелицу довела на Месец те је током боравка на њему обавила пуно занимљивих експеримената и узела много узорака тла. Нарочито су били занимљиви узорци тла са руба 01:00 кратера који је настао ударом метеора.
На месечевој површини су Џон В. Иоунг и Чарлс Дјук Јр обавили три шетње у укупном трајању од 20 сати и 17 минута. Свеукупно њих двојица су на Месец у провели 71 сат. Након обављеног задатка месечев модул успешно се одвојио од месечеве површине и спојио са командним модулом. Кад се летелица нашла у орбити око месеца посада је открила квар на мотору командног модула. Стога је командни модул отпуштен, а наставак пута је прошао без њега. Летелица је на Земљу успешно слетела 27. април 1972. у близини Ускршњег острва у Тихом Океану.
Посада: Јуџин Сернан (командант), Роналд Еванс и Харисон Шмит.
Прва фаза интензивног људског истраживања Месеца завршила се са мисијом Аполо 17. Многа научна питања у вези Месеца била су одговорена током интензивног истраживања које су учиниле мисије Аполо. Ова мисија имала је задатак само продубити досадашња сазнања и опажања.
Летелица Аполо 17 лансирана је успешно из Свемирског центра Џон Ф. Кенеди 7. децембар 1972. Темељни циљ мисије био је узети и истражити узорке стења са узвишења и извршити геолошка истраживања узорака.
Командант Јуџин Кернан и астронаут Харисон Шмит, који је био професионални геолог, обавили су три шетње по Месецу у укупном трајању од 22 сата и 2 минута. Екипа је осим површинских истраживања и опажања обавила и цео низ орбиталних опажања и снимања. Током једне вожње месечево возило доживело је први судар и оштећења.
Након завршених истраживања месечев модул успешно је узлетео са месечеве површине те се, спојивши се са остатком летелице, упутио према Земљи. Летелица је на Земљу успешно слетела 19. децембра 1972.
Након мисије Аполо 17 отказане су још три мисије и то: Аполо 18, Аполо 19 и Аполо 20 и то због смањења буџета намењеног даљњем истраживању Месеца.
У вези са остварењем пројекта Аполо поједини критичари изразили су и сумње да је исти уопште и остварен. Те критике ишле су чак дотле да се почело тврдити да човек никада није слетео на површину јединог земљиног сателита. Разлоге за своје сумње појединци су пронашли на службеним НАСА-иним видео исечцима и сликама са Месеца. Неки од тих доказа за сумње су: наводна превелика гравитација (снимак убрзан два пута делује као да је снимљено на Земљи), једнаки пејзажи на местима која су наводно километрима удаљена, вишеструки смерови сенке, квалитет слике (астронаути су фото-апарате имали причвшћене на груди, што би требало знатно отежати сликање), нечујни мотор при слетању "месечевог модула", застава САД која се вијори на ветру иако на Месецу нема ветра, изостанак звезда на снимцима и сликама високе резолуције, изостанак кратера који је требало да настане узрокован силом потиска мотора и друго. Исто тако, на путу до Месеца посаде Апола требало је током путовања да наиђу на штетно зрачење које је за њих готово смртоносно јер нису имале осигурану адекватну заштиту против такве врсте зрачења. Цео „лет“ је, према теорији завере, био инсцениран у „Подручју 51" у савезној држави Невади које је једно од најчуванијих делова САД. У прилог теорији о „Подручју 51" иду сателитски снимци тог подручја које су идентичне НАСА-иним сликама са Месеца. Теорија о завери говори да је у цео тај наводни заверенички подухват била уплетена и ЦИА која је осигурала да нико умешан никад не проговори.
Циљ целокупне наводне завере требало је да буде престизање СССР у свемирским програмима, а све у контексту Хладног рата. У прилог теорији о завери у 2006. долази и вест о томе да је НАСА изгубила оригиналне видео-снимке мисије Аполо 11.

Komedija je filmski žanr čiji je osnovni zadatak da izazove smijeh kod publike. Ona se bavi smiješnim ljudskim karakterima, osobinama i situacijama, i usmjerena je na ismijavanje čovjekovih mana i slabosti, kao i negativnih pojava u društvu i životu. Osnovni elementi filmske komedije su komični karakteri (likovi), komične situacije i komični dijalog. Prožeta je i elementima ironičnog, poetskog, humorističkog, satiričnog, grotesknog, tragikomičnog, crnohumornog itd. Razvila se iz nijeme burleske u veliki broj podvrsta, preko apsurdne komedije, sentimentalne komedije sa muzikom i plesom, porodične komedije, muzičke komedije, komedije „bijelih telefona”, ležerne građanske komedije, ljubavne komedije itd. Specifično filmska osećanja smiješnog u filmu, savremeni film postiže stvaranjem filmske satire i karakternim glumačkim kreacijama, razvijanjem rediteljskih mizanscensko-montažnih komičnih riješenja, snažnom vizuelnom dinamikom, novom „zvučnom pantomimom” i upotrebom elemenata burleske i slepstika.
Komedije se generalno dijele u dvije grupe: komedija led (sa dobro tempiranim gegovima, šalama ili skečevima) i komedija situcije koja se javlja unutar priče. Obe vrste se mogu javljati zajedno i obično se preklapaju. Podvrste se javljaju u sintezi sa drugim žanrovima: mjuzikl komedija, horror komedija i tiler komedija. Komedija je podjeljena i u različite podvrste tj. podžanrove: kao što su romantična komedija, krimi, sportska, tinejdžerska, vojna, komedija društvenih klasa itd. Postoji takođe mnogo različitih vrsta, tipova i oblika komedije 
Slepstik je komedija improvizacije, nasilja i destrukcije, kombinacija komedije del arte, vodvilja, pantomime i cirkusa. To je najdinamičniji žanr u ranom periodu kinematografije. Prvi film je „Poliveni polivač”(1895), Luja Limjera. Zbog velike popularnosti kod publike, ubrzo su ga razvili čuveni klovnovi nemog filma: Harold Lojd, Čarli Čaplin, Baster Kiton, Feti Arbakl, Mejbel Normand, Stanlio i Olio itd. Čisti slepstik, destruktivan i bez humanosti, izvanredno je razvio i popularisao Mek Senet, naročito u filmovima u kojima je glavnu ulogu igrala grupa Kistonovih policajaca. Senetovi slepstik filmovi nisu ni komedije situacije ni karaktera, već se sastoje od vizuelnih šaljivih iznenađenja (gegova) i neverovatnih zbivanja. Smešno živi u jednom nerealnom svetu, gde obična logika ne važi. Koristi se magija trikova i montažnih efekata da bi se stvorila smešna kombinacija oštrog kontrasta između onog što se vidi na ekranu i sveta realnosti, 
čije konvencije više ne sputavaju percepciju i maštu gledalaca. Sastoji se od niza vizuelno atraktivnih gegova, čija je osnovna funkcija da zasmeju publiku grubom, primitivnom šalom uz redovno srozavanje dostojanstva junaka. Glavni elementi fabule su besomučne jurnjave i zbrke u kojima se svi sudaraju, tuku i padaju, gađaju tortama i lepljivim materijalima, kupaju u odelu, gutaju predmete, preoblače se itd. Slavko Vorkapić je tvrdio da se u slepstik komediji kretanje ne iscrpljuje samo u jednom kadru, već se produžava u sledećem i kulminira u opštoj vizuelnoj dinamici filma. Po pravilu, ima više kinestetičnosti nego filmovi sa većim umetničkim ambicijama. Rodonačelnik ovog žanra u Francuskoj bio je Max Linder. Iz epohe nemog filma, slepstik se nastavlja i u zvučnom filmu. Dijalog je postao dodatni faktor uspeha, na primer, filmovi Čarlija Čejsa, Edgara Kenedija, Abota i Kosteloa, i naročito braće Marks. U Holivudu 40-ih godina, slepstik postoje suptilniji, a poznate zvezde su Deni Kej i Bob Houp. Džeri Luis je zvezda 50-ih godina, u francuskoj su popularni Luj de Fines, Pjer Eteks i Žak Tati, a u Italiji - Toto. Za 60-te godine, karakteristični su filmovi „Taj ludi, ludi svet” (1963),Stenlija Kramera i „Ti veličanstveni ljudi u svojim letećim mašinama” (1965), Kena Anakina. U Jugoslaviji 80-ih godina, slepstik stil glume uspešno neguju Nikola Simić i Milan Gutović u seriji filmova „Tesna koža”. Recimo još da su „Maska” i -{„Ace Ventura”}- takođe oblici slepstik komedije u savremenom filmu. U crtanom filmu kao primjer možemo uzeti -{„Road runner”}- i Tom i Džeri.
Vrsta američke filmske komedije koja se razvila 30-ih godina. U njoj su dominirale teme iz bračnih života srednjih i viših slojeva društva. Postupci glavnih likova su bili ekscentrični (uvrnuti), što je stvaralo neočekivane situacije po njih, a dijalog je sadržavao mnoštvo erotskih aluzija i dosetki, u smislu rata polova. Nastanak ove komedije podudara se s vremenom duboke ekonomske krize i velike socijalne nesigurnosti, kada su mnoge stvari u životu ljudi bile dovedene u pitanje ili postajale besmislene. Radnja se u ovim filmovima razvijala u brzom tempu, što je ostvarivano, u prvom redu, ritmizacijom dijaloga. Kraj im je bio uvek frenetičan, sa naglim hepiendom, koji je delovao ironično u odnosu na sve ono što se prethodno događalo. Antologijski primeri ovoga žanra su filmovi „Dogodilo se jedne noći” (1934) Frenka Kapre, „Silom dadilja” (1938) Hauvarda Hoksa, ili komedije Prestona Stargesa (-{“The Great McGinty”}-, 1940 i -{“The Miracle of Morgan’s Creek”}-, 1944.
Još neki primjeri skrubol komedije:
Vrsta filmske komedije koja pored humora sadrži i setnu ili nostalgičnu radnju. U njima se prikazuju likovi koji prolaze kroz razna iskušenja, pri čemu njihova osećanja bivaju ujedno i smešna i tužna. Njihovi postupci su komični, a situacije u kojima se nalaze, izazivaju saosećanje prema njima. Likovi su skloni sanjarenju i sublimiranju svojih ideala. Osnovna ideja romantične komedije je da se dvoje ljudi sretnu i uprkos privlačnosti koja je gledaocima vidljiva, oni ne mogu biti zajedno iz nekih unutrašnjih razloga (ili se jedno drugom ne sviđa ili jedno od njih je zaljubljeno u neku drugu osobu otd.) Ipak na kraju, nakon mnoštva komičnih situacija, jedno od njih shvata da su oni ipak idealan par, što na kraju i postaju. Naravno kraj ne mora uvijek biti ovakav postoje razne varijacije i različiti krajevi.(npr. Venčanje mog najboljeg prijatelja)
Još neki primjeri romantične komedije
Vrsta filmova koji u mračnim i opasnim stranama života otkrivaju ono što je smešno ili ih, pak, čine smešnim. Sadrže agresivnu ironiju kojom se zlo u čoveku ili društvu podvrgava ruglu. Najčešće su to triler komedije i komedije strave i užasa, puni jezovitih događaja, zločina, smrti, nasilja i pretnji, verskih i rasnih predrasuda, ali i komedije u kojima se prikazuju sumorna i besperspektivna društvena situacija običnog čoveka ili čitave civilizacije, s tim što sve to prerasta u zabavu, iako se pesimistički ton zadržava u njima. To su filmovi u kojima dominira tzv. crni humor. Dakle stvari koje bi u realnom životu bile prihvatane kao ozbiljne(smrt, ubistvo., bolest, silovanje, ludilo, teror, zavisnost o drogama itd.) u ovoj vrsti komedije se tretiraju na komičan i satiričan način. Primjeri ovoga žanra su filmovi „Arsenik i stare čipke” (1942), Frenka Kapre, „Gospodin Verdu” (1947), Čarlija Čaplina i „Nevolje sa Harijem” (1956), Alfreda Hičkoka. Dvije crne komedije koje ulaze u sam vrh su -{“DR. Strangelove”}- Stenlija Kjubrika i -{“M.A.S.H.”}- Roberta Altmana.
Primjeri crne komedije:
To je jedna podvrsta crne komedije koja u samom nazivu označava nešto što vas treba načiniti bolesnim ili da izazove mučninu kod gledaoca. Dakle, to bi bila komedija koja na najbolesniji način izaziva smijeh kod gledaoca, obično u seksualnom ili toalet fazonu. Npr. u filmu -{"American pie"}- jedan od likova vodi ljubav sa pitom, ili u filmovima -{"Dumb and Dummer"}- i jedan od likova na vrlo degutantan način obavlja nuždu u toaletu.
Vrsta zabavnog, komercijalnog filma koji na komičan i podsmešljiv način oponaša neko drugo, ozbiljno filmsko ili drugo umetničko djelo, obično tako što zadržava oblik i formalne odrednice dela koje parodira, a u njih unosi nov, komičan sadržaj. Cilj parodije je da ismije stil, konvenciju ili motiv ozbiljnog dela. Nikad nije bila važan filmski žanr. Zanimljiv primjer parodije na žanrovske konvencije sreće su u kubanskom filmu "Avanture Huana Kinkina" (1967), Garsije Espinose. Tek početkom 70-ih godina, u SAD su se pojavili novi talenti neobičnog, "iščašenog" humora, Mel Bruks, Džin Vajlder i dr Bruks često parodira poznate američke žanrove: vestern (-{"Blazing Saddles"}-, 1974), horor (-{"Young Frankenstein"}-, 1974), hičkokovski triler (-{"Hignh Anxiety"}-, 1977) ili akcioni film (-{"Robin Hood: Men in Tights"}-, 1993), ili -{"Naked gun"}- (1975), Džeka Smajta i "Ima li pilota u avionu?" (-{"Airplane"}-, 1980), Džima Abrahamsa, Dejvida Cukera i Džerija Cukera, -{"Airplane II"}- (1982), Kena Finklmena, duhovite parodije na filmove katastrofe itd. Lik Džejmsa Bonda uspešno su parodirali Dejvid Niven, Din Martin, Džejms Kobern i Vudi Alen. Kod nas je parodije s manje uspeha snimao Radivoje-Lola Đukić, na primer, parodija vesterna "Zlatna praćka" (1967)
Još neki primjeri parodija:
1. Na televiziji, komedija situacije predstavlja poseban žanr TV serija, vrlo zastupljenih i popularnih na programu mnogih televizija u svetu. Popularni naziv za ovu vrstu komedije je sitkom (engl. -{sitcom}-). Najčešće se u njima prati svakodnevni život jedne porodice koja neprestano zapada u smešne situacije, zbog neke nesmotrenosti, netaktičnosti ili dečjih nestašluka. Neke od ovih serija održale su se na američkim televizijskim stanicama nekoliko decenija. 2.Na filmu se pod ovim pojmom podrazumeva svaka komičnost koja je izazvana situacijom u kojoj se našao lik, a u užem smislu, zaseban žanr u kojem komiku izazivaju situacije kroz koje prolaze likovi, obično kao posledica nekog nesporazuma ili pogrešnog postupka, što ih čini smešnim. 

Шаховски сат се састоји од два међусобно повезана сата с једним дугметом који зауставља један сат а покреће други, тако да два повезана сата никада не могу да раде истовремено. Шаховски сатови се користе у играма с два играча. Сврха сата је да мери укупно време које је играч потрошио и да би обезбедио да ни један играч не одуговлачи игру.
Шаховски сатови су прво масовно коришћени на шаховским турнирима, али је њихова употреба проширена и на турнирима скребла, шогија, гоа и готово сваке такмичарске игре на табли са два играча.
Најједноставнија временска контрола је „изненадна смрт“, у којој играчи морају да повуку унапред одређени број потеза и одређеном времену иначе ће изгубити партију. Посебно популарна варијанта у неформалној игри је брзопотезни шах, у коме сваки играч најчешће има пет минута времена да заврши партију.
Играчи могу да потроше мање или више времена за један потез. Почетни потези у шаху се обично брзо играју јер играчи добро познају отварања, тако да им остаје више времена да касније разматрају сложеније и непознате позиције. Није редак случај да у дугим партијама играч напусти таблу, али сат одсутног играча наставља да ради ако је он на потезу или почиње да мери време противника ако он повуче потез.
Аналогни сатови имају „заставицу“ (холандски изум) која падне у истом тренутку кад је играчу истекло време. Нажалост, на овим сатовима се не може уносити додатно време. Због тога су дигитални сатови постали све популарнији.
Дигитални сатови и играње преко Интернета подстакли су талас експериментисања с различитим и комплекснијим контролама времена. Посебно је значајан дигитални шаховски сат, који је нашао широку примену у шаху, а који је 1998. патентирао бивши светски шампион у шаху Роберт Фишер. Фишеров дигитални сат је сваком играчу на почетку партије давао одређени период времена, а потом додавао малу количину времена после сваког потеза. На тај начин, играчи никада не би били у временској оскудици, али би се игра ипак брзо завршила, а постојала је могућност и да се прекине и касније настави. 
Иако је требало времена да буде прихваћен, од 2004. године велики број врхунских шаховских турнира користи Фишеров систем (мада се на мање значајним турнирима и даље користе традиционални сатови, јер су јефтинији). Други део Фишеровог патента, синтетички глас који би упозоравао играча колико му је времена преостало, није прихваћен.

Овој категорији припадају предмети домаћинства.


Паланка је мање утврђено насеље од палисада, које се јавило током позног отоманског раздобља у балканским пограничним покрајинама овог царства. Име је турског порекла.
Реч "паланка" је турског порекла, у значењу: "паланга, полуга, брвеник" . По овоме се њено значење приближава појму палисада.
У списима 19. века срећу се различита одређења за паланке: највеће паланке, средње паланке, најмање паланке, паланчице . 
Паланка може имати два значења:
На граничном простору отоманског царства паланка се јавља као тврђава величине квадрата страница 100-150 м . Спољни зид је обично био од дрвених стубаца (зидови у виду палисада), ређе од камена.
Паланка је такође служила као заштита мањег, привременог или трајног војног логора. Она је нека врста крајишкога каструма. Понекад паланка уз већу утврду штити помоћне објекте, штале с коњима и складишта с опремом.
Паланка је правилне основе, скоро увек правоугаоног облика. Састоји од високе и чврсте палисадне ограде. Тај јаки дрвени плот био је међусобно повезан плетером, шибљем, а с унутрашње му је стране насута и набијена земља. С спољашње је стране приступ таквој огради бранио прокопани заштитни јарак, а уз њега му је споља подигнут још један земљани насип и на њему заштитна ограда. На угловима тако затвореног брањеног простора понекад су биле подигнуте дрвене куле, заправо чардаци као придодани елемент одбране и заштите. Такви су чардаци штитили и главни улаз у паланку. Понекад су се подизали и уоколо паланке као врста предстраже, да би продубили сигурносни простор заштићеног насеља или војног логора.
Паланка је на пограничном простору штитила незаштићено становништво, некакав збег народа, део војних посада на изложеним положајима или пак помоћне чете које нису могле стати у брањени простор главних граничних утврђења. Паланке су тако имале и део одбрамбених граничних задатака.
Паланке су имале већи значај у 16. и 17. веку. Крајем 18. и почетком 19. века паланке губе своју првобитну намену. Неке пропадају, а неке се развијају у већа насеља, задржавајући своје изворно име. У то време оне су посебна скупина насеља, између града и касабе.
Почетком 19. века већина паланки на тлу данашње Србије била је у виду малих насеља, често мањих и од околних села, али „ушорених“ и са развијеним трговинско-услужним садржајима у виду чаршије. У односу на своје „српско“ окружење, паланке су биле махом насељене Турцима.
После првог и другог српског устанка појам паланке све више уступа месту појму варошице. Све до 1866. године званично се користио појам паланке, који је доношењем Закона о местима дате године уступио место појму варошице. Упоредо са датим, паланке које су до тада задржале чисто војну улогу, угасиле су се, док су оне са развијенијим чаршијама постале варошице и тако наставиле свој развој.
Данас је мало остало од првобитних паланки. Један од ретких примера јесте пример Беле Паланке, где је при ослобођењу 1878. године затечено утврђење, које је потом срушено. На месту некадашњег утврђења данас је квадратни блок са јавним установама и црквом.
Многа места у Србији имају у свом називу сачувану реч "паланка":
Нека у Босни:
Па и у Македонији:
Чак и у Бугарској:

Часовник или сат је инструмент за мерење времена. (Обично, за мерење времена у интервалима мањим од дана – у супротном календар.) Сатови који се користе у техничке сврхе, или са изузетно великом прецизношћу се понекад називају хронометри. Сат у својој најчешћој модерној форми (у употреби од 14. века) показује сате (часове), минуте, а понекад и секунде у периоду од 12 или 24 сата.
Сат је један од најстаријих људских проналазака. У принципу, потребно је знати основне физичке процесе који се понављају с одређеном учесталошћу, и начин да се измери колико тај процес траје. Као што се годишња доба и фазе месеца могу искористити за мерење протка одређених дужих периода времена, тако се и краћи периоди могу користити за мерење сати и минута. Сунчани сат, који мери време дана помоћу смера сенке коју баца одређени предмет осветљен сунцем, био је добро познат у древним временима. Кандила и штапићи тамјана који горе предвидивом брзином такође су коришћени као сатови. Пешчани сатови мерили су време проласком ситног песка кроз узани отвор на стакленој посуди.
Историчар Витрувије извештава да су стари Египћани користили клепсидру, временски механизам који ради на воду. Историчари се не слажу о пореклу „Антикитера механизма“ (сатног механизма пронађеног крај грчког острва Антикитера, за који се верује да потиче из 87. п. н. е.) али се сматра да је то био рани механички сат. До 9. века п. н. е. механички сатови нису имали успињач. Постоји белешка да је 1176. у катедрали Сенс инсталиран „оролог“ (од грких речи "hora", сат, и "legein", говорити) – реч која се у Француској још употребљава за велике сатове. Ова реч навела је научнике да варују да ови сатови на кулама нису имали казаљке и бројчанике, већ су „говорили“ време звучним сигналима као што су звона.
Први прилично тачни часовници су сатови на торњевима из 13. века израђени за калуђере у Северној Италији (а можда су их они и направили). Коришћени су да објављују „канонске сате“ у интервалима између молитви. „Канонски сатови“ су се разликовали по дужини времена, и мењали су се с променама изласка и заласка сунца.
Сматра се да је први сат са звучним обројавањем сати изумео Чанг Јеонг-Сил, главни инжењер Кореје, за време краља Џосеона. Назван је "Chagyongru", што на корејском значи „сат с одбројавањем“. 
Најранији стони сатови који су преживели до данас су сатови из средине 16. века из металуршких градова Нирнберга и Аугзбурга. Ови сатови имали су само једну казаљку. Бројач сати је био подељен на четири једнака дела, тако да је сат могао да показује време од 15 минута. 
Следећи значајан развој у прецизности јавио се 1657. с проналаском сата с клатном. Још раније је Галилеј имао идеју да искористи њихајуће клатно за покретање сатног механизма. Кристијан Хајгенс се, међутим, обично сматра за проналазача. Он је направио математичку формулу односа дужине клатна и времена (99,38 -{cm}- или 39,13 инча за једну секунду времена) и дао да се први такав сат направи. Енглески сајџија Виљем Клемент је 1670. направио „успињач са сидром“, за разлику од Хајгенсовог „успињача са круном“. За непуну генерацију додате су и казаљке за минуте и секунде.
Узбуђење због сата с клатном привукло је пажњу дизајнера који су направили разне облике сатова. Направљено је кућиште за смештање сата с клатном. Енглески сајџија Виљем Клемент је измислио ово кућиште 1670. Отприлике у исто време кућишта су почела да се израђују од дрвета с лицем од стакленог емајла. Ели Тери је 17. новембра 1797. први патентирао сат. Он је познат као оснивач америчке индустрије сатова.
Развој електронике у 20. веку довео је до сатова без икаквог сатног механизма. Време на овим сатовима мерило се на разне начине, на пример помоћу кварцних кристала или распадањем радиоактивних елемената. Чак су и механички сатови напајани батеријама, чиме је навијање сата постало сувишно.
Часовници се могу класификовати по начину на који показују време и по начину на који мере време.
Аналогни сатови показују време као угао између две казаљке. Најчешће лице сата користи фикни бројчаник и покретне казаљке. Обично има кружну скалу од 12 сати, која служи и као скала од 60 минута, а често и као скала од 60 секунди. Први аналогни сат је сунчани сат, који непрестано прати сунце, региструјући време помоћу сенке гномона, индикатора.
Дигитални сатови показују време као бројеве. На дигиталним сатовима користе се два формата нумеричких дисплеја:
Већина дигиталних сатова користи LCD или LED дисплеј; мада се користе и друге технологије приказивања: (катодне цеви, nixie tubes, итд.). После ресетовања, замене батерија или губитка енергије, дигитални сатови без могућнисти чувања података или поново почну да мере време од 00:00, или стају на 00:00, уз трептање бројева што је знак да време треба да се поново подеси.
Због потреба телефонирања или за слепе особе, постоје сатови који време показују звуком, или говорним језиком (нпр: „Сада је тачно дванаест сати и тридесет пет минута), или звучним сигналима (нпр. број удараца звона показује колико је сати у том тренутку).
Текстуални сатови показују време визуелно у форми језика. На пример, на енглеском, 12:35 може се приказати као "Twelve thirty-five". Неке верзије ових сатова користе много приближније мерење, на пример, „Око дванаест и тридесет“ 
Највећи број сатова је саграђен око неке врсте осцилатора, који мења положај у бескрајном низу периодичних промена, које омогућавају трајну и стабилну референтну фреквенцију. Периоди овог осцилатора се броје и конвертују у одређено време на сату.
Часовника има у кућама и канцеларијама, мали се носе на руци; велики се налазе на јавним местима, нпр: на железничким станицама или црквама. Мали сатови се често налазе у углу рачунарских дисплеја или на мобилним телефонима.
Најважнија намена сата није увек да „показује“ време. Он се користи да „контролише“ или упозорава на одређене догађаје, нпр: алармни часовник (будилник), сат на видео уређајима или темпирана бомба. 
Практично сви рачунари зависе од тачног временског сигнала да би се одвијали синхронизовани процеси. Неки рачунари такође показују време и датум и служе као аларми, покретачи одређених процедура и догађаја или једноставно показују време.
Прецизна навигација бродова зависи од способности мерења географске ширине и дужине. Географску ширину је релативно лако одредити помоћу небеске навигације, али мерење географске дужине захтева прецизно мерење времена. Ово је био један од главних разлога за развој прецизних механичких сатова. Први изузетно прецизан поморски хронометар направио је Џон Харисон средином 18. века. „Подневни топ“ у Кејптауну још увек пуцњем даје прецизан сигнал који омогућава бродовима да провере своје хронометре.
Кварцни сатови су изумљени двадесетих година прошлог века.
Дигитални сат је конструисан 1956. године.

Напад на Дјеп, кодног назива Операција Јубилеј, догодио се 19. августа 1942. када су Савезници напали француски град Дјеп. Преко 6.000 војника требало је да освоји и држи град, да тестира немачку одбрану и прикупити поверљиве податке. Такође, напад је требало да намами немачки Луфтвафе у велики, отворени сукоб. Напад се завршио тешком катастрофом за Савезнике.
Увече, 18. августа 1942, готово 240 различитих савезничких бродова приближило се Француској превозећи инвазионе снаге према циљу. У зору следећег дана почиње искрцавање на француску обалу. Немачке снаге су затечене и потпуно изненађене. Иако немачким јединицама заповеда способни немачки генерал Цајцлер, сам Дјеп, место искрцавања, бране немачке другоразредне формације, што ипак Савезницима неће да олакша посао.
Близу француске обале део савезничког инвазијског бродовља напросто је налетело на један немачки конвој. Одмах је дошло до размене ватре и паљбе. Иако су немачки бродови потопљени, посаде на обали су узбуњене и фактор изненађења је отпао. Након искрцавања на западном сектору командоси постижу успех уништењем гнезда обалске артиљерије код мјеста Варенгевил. Но, код градића Пус, Канађани су налетели на уску плажу врло стрмих литица начичкану њемачким фортификацијама на обали. Иако се неколико војника успело попети на обалу, велика већина остала је у води до појаса, под паљбом пушкомитраљеза и минобацача. Више од 200 војника канадских јединица овде је погинуло, а због снажне паљбе онемогућена је и правовремена евакуација, па су Канађани присиљени на предају. Од 27 тенкова који су се успјели искрцати на обалу, само 15 пробило се, али је налетевши на противоклопне препреке заустављени у напредовању. 
Код места Порви Савезници су успешно извели искрцавање и продрли три километра у унутрашњост где су снажном паљбом ипак заустављени. Присиљени су на повлачење и трпе велике губитке. Упркос очигледном неуспеху акције, савезничка команда направила је и другу неопростиву војничку грешку. На обалу су искрцане резервне снаге које такође страдају под снажном паљбом. На послетку, око 11.00 часова стиже наредба за прекид операције па су преживели војници бродовима пребачени у Уједињено Краљевство.
Након само неколико сати борбе готово 4.400 савезничких војника је погинуло, рањено или је заробљено. Током искрцавања дошло је и до велике ваздушне битке. Британски РАФ силно је настојао помоћи и заштитити јединице на земљи. У тој бици изгубљено је 106 британских и 13 канадских авиона. Луфтвафе је имала незнатне губитке у авионима.
Иако војнички погрешно, Савезници су нешто и научили: дошло се до врло значајних спознаја о амфибијском искрцавању, које ће се касније спровести у Нормандији. Савезничке формације научиле су да треба избегавати густе немачке фортификације на обали, потреба за темељним планирањем и поморско–ваздушно бомбардовање обале, потреба за обавештајном припремом акције, увезивање комуникација између јединица и израду специјалних возила за десант. Но, Немци су такође дошли до неких спознаја, па су касније надоградили и ојачали Атлантски бедем. 
Како су највеће губитке имале управо канадске јединице, британском генералштабу упућена је замерка да животе војника из земаља Комонвелта сматра много јефтинијим од живота британских војника.

Битка у Могадишу водила се између америчких и сомалијских герилских снага лојалним ратном вођи Мохамеду Фараху Аидиду између 3. и 4. октобра 1993. у главном граду Сомалије Могадишу.
Акција, позната и под кодним називом Операција Код Ирена, завршила је као фијаско за америчке специјалне снаге, које су изгубиле 18 војника и 2 хеликоптера, не ухвативши Аидида и његове сараднике. На страни герилаца било је око 1.000 погинулих.
Операција почиње у послеподневним часовима 3. 10. 1993. године, након што је добијена информација о боравку двојице високих официра Аидидове ратне милиције у једној кући у средишту Могадиша – министра спољних послова Салада и Аидидовог политичког саветника Авалеа. У операцији учествује 160 америчких ренџера и припадника јединице "Делта" уз подршку 12 возила и 19 хеликоптера типа UH-60 Блек Хоук и МХ6 Мала птица. План је предвиђао да јединица "Делта" буде хеликоптерима пребачена до куће у којој се налазе осумњичени те да након њиховог хватања амерички командоси колоном возила буду заједно с заробљеницима враћени у базу. Заштиту акције и транспорт конвоја до базе требало је да осигурају ренџери.
Два сата по добијању информације почиње напад на кућу на пијаци Бакара, а већ након само двадесетак минута ухапшена су оба осумњичена. Но, операција након тога креће непредвиђеним током. Приликом запоседања положаја око куће један је војник испао из хеликоптера са висине од тридесетак метара и остао тешко озлеђен. Истовремено и колона возила ренџера која је требало да дође на договорено место закаснила је, јер су сомалијски цивили и локална милиција на улицама подигли барикаде од запаљених аутомобилских гума. Одмах по хапшењу на месту догађаја почиње да се окупља велики број цивила и наоружаних људи који онемогућавају одвођење ухапшених. Убрзо долази и до прве размене ватре америчких војника и припадника сомалијских милиција. У тој размени ватре противоклопним бацачима ракета, руске производње срушена су два хеликоптера "Црни соко". Пилот хеликоптера Мајкл Дуран заробљен је, а ослобођен је тек након једанаест дана (коришћење снимака његовог малтретирања по улицама је у медијима касније и окренуло америчку јавност против учешћа америчких војника у Сомалији). 
Покушаји извлачења преживелих из срушених хеликоптера раздвојили су конвој и додатно закомпликовали акцију, те узроковали нове жртве међу америчким војницима. Два сата након почетка акције конвој се ипак окупио и покушао кренути, међутим промашен је смер и конвој почиње лутати могадишким улицама. Групу су све време нападали сомалијски герилци, а амерички војници из пратње су десетковани. Део војника са заробљеницима вратио се у базу, но око стотинак америчких војника остаје у граду и даље одсечено. У послеподневним сатима из америчке базе послата је јединица за помоћ одсеченим војницима, али се она не успева пробити и враћа се натраг у базу. Упркос ограниченој ваздушној потпори одсечени војници пружају отпор током целе вечери и дела ноћи. Истовремено скупљају се америчке, малезијске и пакистанске јединице те у јутарњим сатима долазе у помоћ одсеченим америчким војницима, деблокирају их и враћају у базу.
У операцији „Код Ирена“ погинуло је 18 америчких војника, а 73 су рањена, док је међу Сомалијцима изгубило живот око 350 људи. Пуну одговорност за неуспех акције прихватио је амерички генерал Герисон.
Разлози америчког дебакла били су следећи: недовољна ваздушна потпора јединицама на земљи која је била ограничена само на хеликоптере, нису направљене озбиљне процедуре извлачења ако акција крене рђаво, није било планова координације са осталим УН снагама у граду.


Бенедикт Нурсијски је рођен у Нурсијској области у Италији 480. године. Родитељи су му били богати и знаменити. У школи се није задржао дуго, јер је сам увидео да због књижног учења може изгубити „велики разум душе своје“. И изашао је из школе „ненаучен мудрац и разуман незналац“. Побегао је у неки манастир где га је инок Роман замонашио, после чега се повукао у једну врлетну гору где је у пећини остао преко три године и где се подвизавао. Роман му је доносио хлеба и спуштао са врлетне стене на канапу до пред пећину. Кад се прочуо по околини, он се, да би избегао славу од људи, удаљио из те пећине. Био је према себи врло суров. Хришћани верују да једном кад га је нечисти бес телесне похоти спопо, он се скинуо наг и ваљао по коприви и трњу, док није одстранио од себе и сваку помисао о жени. Хришћани такође верују да га је Бог обдарио многим даровима духовним ида је прозирао, исцељивао, изгонио зле духове, васкрсавао мртве, јављао се другима и на јави и на даљини у сну. Једанпут је прозрео, да му је наслужена чаша вина са отровом. Он је прекрстио чашу, и чаша је прсла. Основао је дванаест манастира, сваки у почетку са по дванаест монаха. Доцније се створио нарочити ред бенедиктинаца, који и данас постоји у Римокатоличкој цркви. На 6 дана пред смрт он је наредио да се отвори његов гроб, раније припремљени, јер је како хришћани верују овај светитељ прозрео да му је крај близу. Сабрао је све монахе, посаветовао их и преминуо. Његова рођена сестра, Схоластика, живела је у једном женском манастиру, па угледајући се на брата свога и сама се много подвизавала и дошла до великог духовног савршенства. Кад је свети Бенедикт преминуо, два монаха, један на путу, а други у некој удаљеној ћелији на молитви, видели су истовремено исту визију: пут од земље до небеса застрт скупоценим тканинама и осветљен по странама редовима људи; на врху тога пута стајао је неки човек неописиве лепоте и светлости, који им је рекао, да је тај пут спремљен за Бенедикта, Богу омиљенога. По тој визији та два брата сазнала су да је њихов добри игуман отишао из овога света. Скончао је мирно 543. године.
Српска православна црква слави га 14. марта по црквеном, а 27. марта по грегоријанском календару.

ЦЕР (Цифарски Електронски Рачунар) је серија раних рачунара базирана на електронским цевима и транзисторима, које је производио Институт Михајло Пупин током 1960-их и 1970-их година. 
Модели:
Најуспешнији модели ЦЕР у примени биле су мање серије рачунара:ЦЕР-22, ЦЕР-200 и ЦЕР-12 за пословне обраде података у многим предузећима, банкама и државним службама и установама ; неки примерци били су у активној употреби све до почетка 1990-их односно до распада државе СФРЈ.

Свети Евсхимон је био епископ лампсакијски. У време иконобораца гоњен је и затваран. Умро је у време цара Теофила иконоборца (829-842).
Српска православна црква слави га 14. марта по црквеном, а 27. марта по грегоријанском календару.

ЦЕР (Цифарски Електронски Рачунар), модел 10, је први дигитални рачунар направљен у СФРЈ, али такође и први оригинални дигитални рачунар саграђен у Јужној и средњој Европи у периоду од 1949—1959. године. Пре Југославије, у Европи су само Енглеска, Немачка, Француска и Русија саградиле сопствене оригиналне дигиталне рачунаре у то време. ЦЕР-10 је био електронски рачунар заснован на електронским цевима, транзисторима и ел. релејима, који је пројектован и произведен у Институту „Винча“ и Институту „Михајло Пупин“ (ИМП-Београд) у периоду од 1956. до 1960. године.
ЦЕР-10 је идејно дизајнирао проф. др. Тихомир Алексић а током четири године пројектовала га је и изградила ауторска екипа (редослед имена по времену доласка у Винчу) : акад.др Рајко Томовић, др Вукашин Масникоса, др Ахмед Манџић, инж. Душан Христовић, инж. Петар Врбавац, др Милојко Марић, десетак техничара и бројног осталог особља. После вишемесечних проба пуштен је у рад 1960. године у Винчи. Касније је систем ЦЕР-10 био редизајниран и знатно проширен са тзв. Статистичким органом, крајем 1962. године у Институту „М. Пупин“. Овај рачунар је радио на решавању математичких задатака за СКНЕ-Винча од 1961, па затим на статистичкој обради крипто-ннформација за потребе Савезне владе и Танјуга од 1963—1967. године.
Први ЦЕР-10 се налазио у згради СКНЕ-ССУП од 1961. год, коју је касније настанио Танјуг. Марта 2006. године Институт ИМП је поклонио кућиште-орман машине и сачуване делове рачунара, као и део оригиналне документацује ЦЕР-10, Музеју науке и технике у Београду, МНТ-САНУ у Скендербеговој улици 51, где је сада рачунар ЦЕР-10 изложен.
Следе спецификације овог модела ЦЕР-10

Свети Теогност (, ) био је митрополит кијевски. По пореклу је био Грк и наследник светог Петра Кијевског. Страдао је много у монголској хорди од Џинибека јер је био оклеветан код монголског цара од својих људи, Руса, како не плаћа цару никакав данак на свој чин. Кад га је цар дозвао и упитао о томе, он рече: "Христос Бог наш искупио је цркву Своју од незнабожаца чесном крвљу Својом". Нашто сад плаћати данак незнабошцима? Најзад се некако ослободио и вратио кући. Управљао је црквом двадесет пет година. Умро је 1353. године.
Српска православна црква слави га 14. марта по црквеном, а 27. марта по грегоријанском календару.

Појам Дигитрон може да се односи на:

Хромозом 15 је аутозомни хромозом петнаести по величини у хуманом кариотипу. Према положају центромере припада акроцентричним хромозомима. Према Денверској конференцији из 1960. године сврстан је у D групу. Изграђен је од 106 милиона парова база ДНК што представља 3-3,5% укупне количине ДНК у ћелији.
Гени мапирани на овом хромозому узрокују следеће болести и поремећаје:

Атол је корално острво. Окружују га корали који расту око вулканских острва у тропским морима, нарочито у Тихом и Индијском океану. Атоли имају облик прстена, али и полукруга, на средини је плитки залив — лагуна. Већи атоли су насељени, где нема извора слатке пијаће воде, зато живот становника зависи од кишнице.
Већина атола на свету се налази у Тихом океану (попут Туамотуа, Каролинских острва, Маршалских острва, Острва Коралног мора и групе острва Кирибата, Тувалуа и Токелауа) и Индијском океану (Малдивски архипелаг, Лакадивска острва, архипелага Чагос и Спољашња острва Сејшела). У Атлантском океану нема великих група острва осим осам атола источно од Никарагве који припадају колумбијском департману Сан Адреас и Провиденција у Карипском мору.

Мрачни господар Сита је титула у измишљеном универзуму Звезданих ратова.
Мрачни господар Сита или мрачна господарица Сита је титула коју узима вођа реда Сита. Мрачни господари Сита су познати као вође свог реда и најмоћнији Ситови свог времена. До владавине лорда Каана, када је ова титула додељена свим водећим Сит лордовима Братства мрака, могао је да постоји само један мрачни господар Сита. Након коначног уништења Ситова током битке за Руусан, мрачни ред је обновљен од стране Дарт Бејна. Бејн је увео „Правило двојства“ које каже да ни у једном тренутку број Ситова не сме бити више од два: господар и ученик. Упркос њиховој разлици у моћи, чину и умећу, оба су носили титулу „мрачни господар Сита“.
Имена са ове листе припадају мрачним господарима који су били познати јавности. Било је много осталих који су остајали у сенци и држали се подаље од јавних наступа, чекајући погодно време и шансу да кују планове против Џедаја и Галактичке Републике.
За остале ниже рангиране господаре Сита, молимо прочитајте чланак Сити.
Од овог тренутка па на даље, традиција једног „мрачног господара Сита“ престаје, и већи број Ситова носи ту титулу, укључујући и њиховог воћу, лорда Каана.
На крају Нових ратова Сита, Дарт Бејн је успоставио нови ред Сита у ком у исто време могу највише постојати два Сита, господар и ученик. Обојица су носила титулу мрачног господара Сита.

NOFX је панк бенд из Калифорније, тачније из Сан Франциска. Њихове песме понекад имају и ска и реге елементе. Бенд чине Fat Mike (право име Mike Burkett), El Hefe (Aaron Abeyta), Eric Melvin и Erik Sandin. Настали су 1983, у једној средњој школи, а прву поставу чинили су Фет Мајк, Ерик Мелвин и Ерик Сандин. Име бенда преузето је од америчког панк бенда Negative FX, из Бостона.

Mark Vilijams (, rođen 21. marta 1975. u Kumu, Vels) je profesionalni igrač snukera.
Vilijams je osvojio 15 turnira od kojih dva svetska prvenstva. Prvi je levoruki igrač snukera koji je osvojio svetsko prvenstvo. Prvu titulu je osvojio posle dramatičnih partija protiv Džona Higinsa (John Higgins) u polufinalu i Metjua Stivensa (Matthew Stevens) u finalu. Takođe, bio je na prvom mestu liste najboljih igrača u tri različite sezone. Ne dominira igrom, iako se odvažno suprotstavlja snažnoj konkurenciji u likovima Ronija O'Salivana (Ronnie O'Sullivan), Stivena Hendrija (Stephen Hendry) i Džona Higinsa. Relativno slaba sezona 2004/05. ga je dovela na deveto mesto najboljih igrača u svetu.
Dvadesetog aprila 2005. postao je prvi Velšanin i peti igrač u istoriji igre koji je postigao maksimalan broj poena (147) na Svetskom prvenstvu. Ovo je ostvario u meču prve runde protiv Roberta Milkins (Robert Milkins).
Vilijams je i amaterski bokser. Ima jedan oblik daltonizma, tako da ne razlikuje braon i crvenu boju pa u toku partije često zna da zamoli sudiju za pomoć pri razlikovanju braon i crvene kugle.
Ime mu se često ispisuje kao Mark J. Vilijams zbog drugog Marka Vilijamsa, engleskog igrača iz 90-ih. Posle osvajanje jednog od svetskih prvenstava, ček od 200.000 funti je pogrešno poslat upravo tom Marku Vilijamsu.
Vilijams je poznat po sjajnim singl i dugim udarcima. 
{{DEFAULTSORT:Вилијамс, Марк}}

Корусант, главни град галаксије (преузето са -{en.wikipedia.org}-)

Корусант () је измишљена планета, екуменополис, у универзуму Звезданих ратова. Преименован је у Империјални Центар током владавине Галактичке Империје, а име Јужан’тар је добио током инвазије Јужан Вонга.
Корусант је у различитим тренуцима био главни град Старе Републике, Галактичке Империје, Нове Републике, царства Јужан Вонга и Галактичке Алијансе. Опште је прихваћено да је Корусант најважнији свет у галаксији, што доказује чињеница да су његове хиперпросторне координате (0,0,0). Главни галактички трговачки путеви − трговачки пут Рима, Перлемијански трговачки пут, Хидијански правац, Корелијанска стаза и Корелијанска трговачка кичма − пролазе кроз Корусант и тако га чине једним од најбогатијих светова у галаксији Звезданих ратова.
Геолошки, планета је састављена од истопљеног језгра које је окружено слојем стена и кором од силикатних стена.
Током хиљада година галактичке историје, цела површина Корусанта је покривана небодерима и градовима који су се ширили. Сви океани планете су били исушени и чувани у огромним подземним пећинама ради поновне употребе у будућности. Једина видљива водена површина је Западно море, маса воде коју су радници оставили да буде очувана ради туриста и староседелаца. Западно море има многа вештачки створена језера која туристи користе приликом празника. Једини други део Корусанта који је остао непромењен су Манарајске планине, двојни врхови који се издижу близу чувене Империјалне палате. Многи плутајући ресторани ротирају око планина и тако дају гостима јединствен поглед на та чуда природе.
Како нема доступних водених површина потребних за исхрањивање и издржавање билиона становника (упркос чињеници да киша пада на Корусанту, као што се видело у ), архитекте из свих делова галаксије су радиле заједно са корусантским да би направили само-довољан екосистем у масивним зградама смештеним широм планете. Инжењери су такође направили сложен низ огромних цеви кроз које се поларни лед пумпа до градова Корусанта. Скоро све на планети, од одеће до амбалаже и машинерије се може рециклирати. Још један проблем за свет налик на Корусант су незамисливе количине угљен-диоксида које његово билионско становништво производи сваког дана, тако да су атмосферски овлаживачи стављени у орбиту да их отклоне. Галактичко стандардно време се развило на Корусанту и оно се базира на броју сати које Корусант има у једном дану (24 сата), док једну годину чини 368 локалних дана.
Постоји барем 7 планета у корусантском систему, од којих су све осим Корусанта ненасељене. Корусант се првобитно налазио на пристојној удаљености од сунца, али га је Јужан Вонг током своје окупације приближио сунцу. Корусант има четири месеца, од којих се један зове Хесперидијум, док су имена осталих непозната. Током инвазије Јужан Вонга један месец је уништен.
Галактички Град је подељен на неколико хиљада квадраната, док је сваки квадрант подељен на нумерисане секторе. Неки од ових нумерисаних сектора су добили колоквијална имена. На пример, -{H-46}- се такође назива Сахов Град, именован по породици која поседује већи његов део. Неке области су посебно одређене као сенаторске, државне, финансијске (укључујући банкарске зоне), комерцијалне или резиденцијалне. Веће области планете су одређене само за индустријску или производну употребу. Највећа од тих области је колоквијално позната као "Фабрика" (). Фабрика је стотинама година невероватном брзином производила делове за свемирске бродове, дроиде и грађевинске материјале, али како је градња у свемиру постајала ефикаснија, Фабрика је запала у оронулост. Стекла је репутацију средишта високо криминалне активности и многи локални становници су је се клонили. Фабрика је била место сусрета Сита Дарта Сидијуса и грофа Дукуа, Сидијусовог другог ученика и шефа државе и владе Конфедерације у . Још једна приказана област Корусанта је "Коко Град" (, скраћеница од речи „колективна трговина“ на енглеском − -{collective commerce}-). Многе различите врсте живе овде и раде у производњи. Коко Град је место „Дексовог ресторана“ у Нападу клонова. Још једна чувена област Корусанта је "500 Република" (). 500 Република је приказана као област у којој се окупља крем друштва, као што су политичари и дипломате. У њој се налази позориште у коме је, током опере, канцелар Палпатин разговарао са Анакином Скајвокером у Освети сита.
У новелизацији описано је да Оби-Ван Кеноби говори корусантским акцентом, што имплицира да је он еквивалентан са британским акцентом.
Још од 100 000. ПБЈ екуменополис или глобални град је покривао скоро целу површину Корусанта. Нове зграде су грађене преко старих. Као последица тога, скоро да се уопште није могла видети земља. У заборављеним поднивоима града владала је тама, загађеност и криминал. Навише су се налазиле државне канцеларије и апартмани у власништву елите. Могуће је да је Корусант матична планета људи, који су можда еволуирали од прото-људских врста по имену Жел и Тонг. Жели су били доминантни док их Тонзи нису покорили. Тонзи су постали познати као Мрачни ратници, и у сред њихове епске битке против Жела, њихове напоре је потпомогла ерупција вулкана која је збрисала највећи желски град. Тонзи су затим систематски уништили све преостале желске кампове и прозвали се Да Верда Верда (), што на Бејсику значи „Ратници Сенке“. На крају су се Жели опоравили и протерали Тонге са Корусанта на Мандалор, где су они постали праоци првих Мандалоријанаца.
Током Ратова клонова Сепаратистичка војска је извршила инвазију на град, док је њихова звездана флота започела снажно бомбардовање планете, причињавајући тако знатну штету старим грађевинама током опсаде и битке са снагама Републике. Сепаратистичка војска је киднаповала канцелара Палпатина а онда покушала да напусти планету, међутим, супротставила јој се Републичка флота. Оби-Ван Кеноби и Анакин Скајвокер су извршили упад на главни брод Сепаратиста и спасили канцелара. Битка за Корусант се завршила поразом Сепаратистичке флоте и смрћу грофа Дукуа.
Током владавине Империје Корусант је преименован у Империјални Центар, а Галактички Град у Империјални Град. Такође, припадници свих врста осим људске су били приморани да живе у издвојеним деловима Империјалног Града (познатим и као „етнички крајеви“), као што је Инвисек (). Похлепни император Палпатин је почео да обликује Корусант по сопственим замислима, а то је укључивало уградњу хиљада система за присмотру широм града-планете. Огромни генератори штитова су постављени преко целе површине Корусанта, а тамо где су се преклапали долазило је до појава жестоких олуја, што је планети давало готички изглед који је одражавао потпуно очајање многих њених становника док су се гушили под гвозденом владавином императора Палпатина. Император је такође наредио да се Палата Републике поново изгради и преименовао ју је у Империјалну Палату. Империјална Палата је била импозантна пирамидална структура и представљала је највећи грађевински пројекат на Корусанту. Поред тога, император је наложио врхунским империјалним инжењерима да осмисле и произведу огромне конструкционе дроиде који су били величине небодера. Ови гигантски аутомати су могли да „једу“ старе, трошне зграде користећи своје многе топионице, покретне траке и механичке руке. Од рециклираних делова тих старих зграда они би саградили нову зграду.
Након што су се вести о императоровој смрти прочуле, становници Корусанта су подигли устанак. Грађани су прослављали Палпатинову смрт тако што су лансирали ватромет и рушили његове статуе. Овај устанак су убрзо угушили Империјални јуришници који су радили по наређењима Изен Изард.
Након Палпатинове смрти, низ императорових заповедника, укључујући Изардову, владало је Империјалним Центром. Током своје владавине Изардова се стално суочавала са претњом коју су представљале остале империјалне главешине, као и са ширењем Нове Републике. Пре него што је побегла са Империјалног Центра, она је контаминирала градски довод воде смртоносним Крајтос вирусом који је нападао само нељудске врсте. На крају, Нова Република је уништила вирус и ослободила Империјални Центар, вративши му његово првобитно име − Корусант. Изардова је побегла користећи свој скривени Супер звездани разарач "Лусанкја", при чему је побила милионе и уништила добар део градског пејзажа пре него што је коначно скочила у хиперсвемир.
Нова Република је успела да поново изгради Галактички Град и наново постави Корусант за централну планету своје управе. Током тих година, Леја Органа-Соло је родила близанце Џејсена и Џаину Соло. Међутим, велики адмирал Трон је извршио нови напад на Корусант, тако што је поставио двадесет седам замаскираних астероида у силазећу орбиту изнад Корусанта, покушавајући да тако изазове збрку у Новој Републици и у име Империје преузме контролу над галактичким језгром. Генератори штитова које је још Империја поставила су се показали довољним у заустављању астероида од обрушавања на град-планету, а било је довољно хране да се опсада астероидима издржи месецима, али је она представљала велики ударац моралу Нове Републике. Ипак, када је Тронова флота поражена у бици за империјална бродоградилишта код Билбрингија, Нова Република је запленила уређај који је могао да детектује масу замаскираних астероида, што је омогућило да се опсада подигне.
Годину дана касније, преостали чланови Империјалног ужег круга су започели огромне нападе на Корусант, тако што су детонирали разорне бомбе на његовој површини и вршили самоубилачке јурише капиталним бродовима. Они нису били свесни да њима манипулише поново рођени Палпатин, који је искоришћавао и своје слуге и народ Републике да би се домогао вечне власти над галаксијом. Корусант је разрушен у овим нападима, пола Империјалне палате је уништено, многе зграде су сравњене, а милијарде становника су погинуле. У простору око Корусанта су биле разбацане безбројне олупине звезданих бродова. За њихово рашчишћавање су биле потребне године. 
Након Палпатинове коначне смрти, Нова Република је преузела контролу над планетом и учинила велике напоре да очисти свет и поврати му пређашњу лепоту. Милијарде су се сјатиле да живе у сјајном средишту галаксије, замењујући оне изгубљене у крвопролићу које је пратило ужас настао поновним рођењем императора Палпатина. Империјални адмирал Даала је такође планирала да зарије један од својих звезданих разарача у планету, покушавајући да је тако раздере, али ју је зауставио Кип Дјурон.

Хромозом 16 је аутозомни хромозом шеснаести по величини у хуманом кариотипу. Према положају центромере припада субметацентричним хромозомима. Према Денверској конференцији из 1960. године сврстан је у Е групу. Изграђен је од 98 милиона парова база ДНК што представља нешто мање од 3% укупне количине ДНК у ћелији.
Гени мапирани на овом хромозому узрокују следеће болести и поремећаје:

Плод () је репродуктивни биљни орган који се после оплођења образује из плодника. Сматра се преображеним плодником који у унутрашњости затвара семе (плод је присутан само код скривеносеменица). После оплођења долази до промена у зиду плодника – он разраста и образује зид плода, перикарп (оплодница). То је засебна расплодна целина, која настаје од усплођа, односно плодних листова, ("перикарпа"). У њему се налази једна или више семенки ("семен"). Настаје након оплодње цвијета, а поред плоднице, у састав плода се укључују и други делови цвета, као чашка и цветиште. У оплођеном цвету настаје онолико плодова колико је имао плодница.
Делови перикарпа су: 
Пошто плодник настаје од листова, под микроскопом се лако уочава да егзокарп потиче од епидермиса наличја, ендокарп од епидермиса лица, а мезокарп од мезофила листа.
У уобичајеној језичкој употреби, „плод“ се често поистовећује са воћем и односи се на свеже семенске структуре биљки које могу да буду слатке или киселе, и које су јестиве у сировом стању, као што су јабуке, банане, грожђе, лимуни, поморанџе, и јагоде. С друге стране, у ботаничкој употреби, „плод“ обухвата многе структуре које се нормално не називају воћем, као што су махуне пасуља, семенке кукуруза, парадајз, и зрна пшенице. Део гљива који производи споре се исто тако назва плодоносним телом.
Многи термини у широкој употреби за семенке и воће се не подударају са ботаничком класификацијом. У кулинарској терминологији, плод је обично било који биљни део слатког укуса, а посебно ботаничко воће; "орах" је било који тврди, уљасти, биљни продукт с љуском; а "поврће" је било који биљни продукт пријатног укуса или који је маље сладак. Међутим, у ботаници, "плод" је зрели јајник или карпел који садржи семе, "орах" је тип плода а не семенка, и "семе" је сазрело неоплођено јаје.
Примери кулинарског „поврћа“ и ораха који су ботанички плодови обухватају кукуруз, бундеве (e.g., краставац, дулек, и тикву голицу), плави патлиџан, махуне (пасуље, кикирикије, и грашкове), слатку паприку, и парадајз. Додатно, неки зачини, као што су најгвирц и чили, су плодови, ботанички гледано. У контрасту с тим, рабарбара се обично назива воћем, јер се користи за прављење слатких десерата као што су пите, мада су само петељке (лисне петељке) биљке рабарбара јестиве, и јестива семена голосеменица се обично називају воћем, e.g., гинко ораси и семе бора пињола. 
Ботанички, зрана житарица, као што су кукуруз, пиринач, или пшеница, су ито тако врста плода, званог крупа. Међутим, код њих је зид плода веома танак и спојен је да покривачем семена, тако да је скоро сав јестиви садржај житарица заправо семе.
Плодови се деле на:
Прости плодови настају од тучкова једног цвета, а сложени настају од цвасти.
Збирни плодови настају од цвета који има много тучкова, при чему се од сваког тучка образује посебан плодић. Плодићи не опадају сваки за себе, већ су повезани неким делом цвета. Такви су плодови јагоде, малине, купине. Код јагоде ситне плодиће повезује разрасла цветна ложа која је сочна и јестива.
Прости плодови, у зависности од тога како се семе ослобађа из плода – да ли оплодница пуца или се семе ослобађа труљењем оплоднице, могу бити:
Пуцајући плодови су :
Непуцајући плодови могу бити:
Сушни непуцајући плодови имају суву оплодницу и из њих се семе ослобађа труљењем оплоднице. Њима припада: 
Сочни непуцајући плодови имају меснату оплодницу, а семена се ослобађају њеним труљењем. У сочне плодове спадају:
Код коштунице један део оплоднице је сочан, јестив, док је други одрвенео (коштица) и у њему се налази семе. Плод коштунице имају можда најпознатије међу биљкама:
Посебан облик коштунице је плод помум, присутан код:
Помум се образује срастањем добро развијене цветне ложе и самог плода. Ендокарп помума је јако чврст и гради кућице у којима су семена.
Бобица је плод код кога су сва три слоја оплоднице сочна и имају га:
Сложени плодови настају од цвасти, али не опадају сваки за себе, него су међусобно повезани неким од делова цвасти. Тако нпр. код смокве је разрасло вретено цвасти које се увлачи унутра и носи многобројне орашице. Код дуда орашице повезује разрасло вретено и међусобно срасли, сочни цветни листићи.

Рањени бизон је праисторијска слика у Алтамири, Шпанија, настала између 15000. и 10000. п. н. е.
Карактеристике су:
Приказана је страховита снага бизона, који се бори иако је рањен, без непотребних појединости које би оптеретиле представу. Осећај за облик и покрет је изванредан. Ефекат је постигнут префињеним контролисаним сенчењем, које облицима даје обилну пластичност. Приказана драматичност је без непотребне поетике. Снажан реализам говори о уметниковој способности опсервације природних облика. Сликан је само са две боје - црвеном и мрком. Неколико мрља тамније мрке боје истичу пластичност облика. Од позадине природне стене, чије је пукотине, испупчења и удубљења праисторијски уметник вешто користио, представа животиња одвојена је мрком линијом, различитом у светлини, тако да се на местима где је линија светлија облик отвара, а затвара тамо где је тамнија.
Рањени бизон је једна од слика из циклуса изванредних цртежа очуваних на таваници пећине Алтамира, будући да је праисторијски уметник сликао скоро искључиво животиње које је ловио, насликани су још многи бизони, јелени, коњи, дивље свиње.

Румунски језик (рум. ) је источноромански језик који се говори у Румунији и Молдавији. Поред латинског, из којег је превасходно настао, на румунски језик су утицали и бројни други језици (дачки, мађарски, украјински, грчки, српски, бугарски, македонски, руски, немачки, и трачки). Дакле румунски језик је настао из латинског и дачког уз утицај многих језика међу којима је најчи утицај црквенословенског, тако да се још од средњег века на територијама Трансилваније, Влашке и Молдавије формирао један језик (са мањим локалним разликама) који је имао разне деноминације (влашки, молдавски, румански), латинску основу и ћирилично писмо.
Члан 1 Универзалне декларације о људским правима



Средњовековна Србија обухвата период од прве половине 7. до друге половине 15. века нове ере.
Стални варварски напади на Источно римско царство (Византију) трајали су од 4. века. Наука није поуздано утврдила који су све народи учествовали у појединим нападима тих варвара. Писани извори говоре о нападима Хуна, Скита, Гота, Бугара и других. Претпоставља се да су у неким од тих напада учествовали и Словени. Према сачуваним писаним изворима самостални напади Слoвена на Византију почињу од 6. века и трају око једног века. Завршили су се тако што су Словени населили већи део Балканског полуострва у првој половини 7. века и ту почели да стварају своје државе. 
Почетком 6. века за време владавине Јустина I (518—527) први пут се спомиње један напад који су несумњиво извршили Словени, односно они се тада спомињу под именом Анти. Анти су били део Словена који је живео у степама североисточно од ушћа Дунава, између река Дњепар и Дњестар. Војска Византије од цара Јустинијана I (527—565) наставила је неколико деценија да се супроставља пљачкашким преласцима Слoвена на леву обалу Дунава, то јест на територију Византије. Тако се на доњем току Дунава у 6. веку још држала стара римска граница, лимес. Као византијски плаћеници неки Словени су као коњица чак ратовали и против Гота у Италији у време Јустинијанове владавине.
Византијски писци су записали да су половином 6. века Словени (Склавини) жестоко пљачкали Византију. У тим великим нападима војске Слoвена су допрле до самог Цариграда на истоку, а на западу су опљачкале Далмацију. Тада је забележено и да су после једног похода Словени остали да проведу зиму 550—551. на тлу Византије. То је изгледа показало жељу Словена да се населе на Балкану, а не само да га пљачкају. Убрзо после тога 558. године појавили су се и Авари, прво као савезници, а затим као нови непријатељи Византије. Дуготрајни отворени сукоб Авара и Византије почео је 579. нападом Авара на Сирмијум, а затим Сингидунум и Виминацијум. Приближно у време дуготрајне Аварске опсаде Сирмијума, Слoвени су три године убијајући и пљачкајући боравили на тлу Византије. То је јасно показало жељу Словена да трајно преузму територије Византије и населе се на Балкану. У другој половини 6. века заједнички аварско-склавински одреди пљачкали су по Тракији, Македонији и угрожавали Солун.
Византијски цар Маврикије (582-602) одлучио је да организује велики рат и заустави Словенске преласке јужно од Дунава. Тзв. Подунавска експедиција (592—-602) завршила се поразом Византије. Тај пораз се завршио побуном у Византији и насилним смењивањем цара Маврикија. Почетком 7. века византијски извори бележе да је народ Словена пустошио Тесалију, Хеладу, Ахају, Епир, па чак прелазио и на острва у Егејском мору и у Малу Азију. Од тада се код византијских писаца појављују и појединачна имена словенских племена која су насељавала подручја око Солуна, Тесалију и друге пределе. Велике нападе Словени су вршили на Солун од 614. године, а у тим нападима учествовала су словенска племена Драгувита, Сагудата, Велегезита, Вајунита и Верзита. Врхунац напада Авара и Словена на Византију била је њихова заједничка опсада Цариграда у крајем јула и у августу 626. године, али тај напад је био кобан по Аваре. Они су поражени и убрзо су почели њихови сукоби са Словенима, али и унутараварски сукоби који су довели до распада Аварског каганата у Панонској низији око 630. Од тада словенска племена самостално насељавају Балканско полуострво и одузимају територије од Византије. Подручја која су Словени населили византијски извори називају "Склавиније". То су некакве територијално уређене заједнице Словена и можда су почеци словенских кнежевина.
У завршном периоду насељавања Словена из данашње источне Немачке и Чешке око 631. на Балкан се доселио и већи племенски савез Срба. Како је касније забележио цар Константин VII Порфирогенит у време цара Ираклија (610—641) доселили су се и Срби на Балкан. Он је записао да су се Срби прво населили код Солуна а да се по њима назвала Сервија, западно од Солуна. Он пише како су Срби били незадовољни и отишли су на север до Дунава, а затим су се предомислили и поново по одобрењу цара Ираклија населили опустеле пределе на Балкану у којима живе и у његово време у 10. веку.
Из писања Константина VII Порфирогенита види се да је Стара Србија наставила да постоји северније од Мађарске после сеобе дела Срба на Балкан. То потврђују и други писани извори који говоре о Србима од 631/632. на истоку данашње Немачке и у Чешкој.
После словенског насељавања, долазак Бугара на Балканско полуострво имао је трајне историјске последице на живот Византије и Срба. Несловенски преци Бугара, који се у науци зову Протобугари, номади и коњаници, прешли су Дунав 680. године и на територији између Дунава и планине Балкана наметнули се као господари словенском становништву које је живело у осам племенских области. Стапање словенског и протобугарског живља текло је брзо, и чини се без посебних препрека. Њихова држава већ у другој половини 8. века устремила се на југ, тежећи да се прошири на словенско становништво, које је живело у Тракији. Полувековни бугарско-византијски рат, вођен са променљивом срећом, усталио је границу између ове две државе. После тога бугарска експанзија усмерава се на запад и најкасније у првој половини 9. века Бугари почињу да се сукобљавају око територија са Србима. Данас преовладава мишљење да су напади Бугара утицали на чвршће повезивање српских племена око владара племенског савеза и на стварање прве српске државе, а да је она створена средином 9. века.
О најранијем животу Срба у централним областима Балканског полуострва веома мало се зна. Они су дошли као племенски савез и обично се мисли да су тако живели до средине 9. века, али постоји и мишљење по коме је племенски савез до средине 7. века претворен у државу. Владарски син који је довео Србе на Балкан, а чије име Константин VII Порфирогенит није записао и зато се он често наводи као непознати кнез умро је према истом извору пре доласка Бугара (тј. пре 680. године). После њега српским племенима владали су његов син, унук, па редом архонти од истог рода. Порфирогенитово архонти се обично преводи као кнежеви. Том владарском роду припадали су и Порфирогениту најранији по имену познати српски владари: Вишеслав, Радослав, Просигој и Властимир.
Према истом византијском извору из 10. века, Бугари и Срби су живели мирно, покоравајући се царевима Византије, све док бугарски кан Пресијам није напао српског кнеза Властимира. Рат је трајао три године. Свакако је био у време владавине Пресијама између 836. и 852. године и у њему је бугарски кан изгубио „већину своје војске”. То говори о снази Властимирове војске и државе за коју се зна да је обухватала и делове данашње Херцеговине. Управо за владавину Властимира се најчешће мисли да је то време када је завршено претварање племенског савеза Срба у државу. 
Властимира су наследили синови: Мутимир, Стројимир и Гојник. И они су имали да издрже бугарски напад. Бугарску војску је можда предводио Владимир, син кана Бориса. Бугари нису имали успеха у том рату и Владимир са дванаест бугарских велможа (бољара) пао је у српско заробљеништво. Српски владар их је ослободио и после тога је завладао мир. Кнез Мутимир владао је до око 891. године. То је доба када је Византија била још јака и када је држала целу источну јадранску обалу. Власт византијског цара и даље су признавали словенски кнежеви, а то се доказује тиме што су они, као византијски савезници, ратовали у јужној Италији.
Више од два века историје прве српске државе, који почињу од владавине Властимира (у првој половини 9. века), обележили су прво успешни ратови Властимира и његових синова против Бугара, а после тога од краја 9. века у унутрашње сукобе Мутимирових потомака, то јест синова (Прибислава, Брана, Стефана); унука Петра (Гојниковог сина), Клонимира (Стројимировог сина), Павла (Брановог сина), Захарија (Прибислављевог сина) и праунука Часлава (Клонимировог сина) за врховну власт у Србији мешали су се Бугари и Византија. Бугарска и Византија су настојале да поставе себи наклоњене особе на место владара у Србији и тако прошире свој утицај.
Током тог периода владавина Петра Гојниковића (од око 892. до 917. или 918) била је један од дужих периода у којима је српски владар успевао да сачува своју државу, али се завршила тако што је Симеон (893-927) послао бугарску војску која је на превару заробила кнеза Петра, а на власт поставила кнеза Павла Брановића. Разочаран непослушношћу владара Србије које је постављао, цар Симеон је освојио Србију и припојио је Бугарској вероватно 924. Цар Симеон је умро у мају 927. и Србија се убрзо ослободила вероватно исте 927. или 928. под владавином Часлава. Дошло је до обнове српске државе а српски кнез је према Константину VII Порфирогениту био штићеник византијског цара. Пре владавине Часлава одређивање граница Србије једва да је могуће. Западна граница Часлављеве државе долазила је до жупа Плива, Ливно и Имота, а северна је обухватала и данашње подручје града Тузла, то јест била је јужније од Саве. Не може се поуздано утврдити где је источна граница прелазила преко Западне Мораве и ишла према Расу. На југу приморје од Котора до ушћа Цетине са острвима Брач, Хвар и Корчула вероватно је било део Србије. Часлав је погинуо у борби против Мађара на северу своје државе обично се процењује да се то догодило око 950. године, јер је у то време Константин VII Порфирогенит писао своје дело у коме спомиње Часлава као још живог владара. Са смрћу Часлава изумрла је и прва владарска породица, то јест њена непосредна мушка линија наследника, код балканских Срба.
У време насељавања на Балканско полуострво у VI и VII веку Срби су били многобошци уверени у надмоћност својих богова. Перун је био господар громова и врховни бог свих Словена. Световид је био врховни племнски бог Срба заштитник земљорадника, али и вођа Срба у рату. Прва фаза христијанизације Срба веома је мало позната. Претпоставља се да су први мисионари међу Србе долазили од 7. века из приморских хришћанских средишта и да су употребљавали латински језик. Срби их нису много разумели и зато први хришћански мисионари нису постизали већи успех. Према Порфирогениту цар Ираклије (610-641) када је населио Србе на Балкан покрстио их је пославши свештенике из Рима. Ово прво покрштавање се није догодило, или није оставило дубљег трага. 
Појединачих случајева покрштавања свакако је било. Тек у првој половини 9. века знамо за неке старешине Срба које су прихватле хришћанство. Неки старешина Срба Неретљана (Пагањана) примио је хришћанство око 823. Мисија Методија и Константина (у монаштву Ћирила) и њихових ученика на словенском омогућила је већи успех покрштавања Словена. Тада, у време владавине Мутимира у другој половини 9. века Срби су примили хришћанство. Као најважнија потврда за то се узима појава првих хришћанских светачких имена код Срба. Зна се да су Властимирови унуци добили имена: Стефан (Мутимиров син) и Петар (Гојников син). Они су вероватно рођени између 867. и 873. године, то јест када је дошло до покрштавања владарске породице код Срба. У то време су као мисионари међу Србе долазили и ученици Ћирила и Методија. А папа Јован VIII је после покрштавања српског владарског рода послао 873. писмо српском владару Мутимиру у коме га позива да се са народом потчини Панонској дијецези, којом је управљао архиепископ Методије.
Када је хришћанство примио владајући слој Срба и њима ближи део обичних људи, велики део становништва дуго је задржао своју стару словенску паганску религију. Нешо од старе (паганске) вере остало је стопљено са хришћанством код Срба. Претпоставља се да су настанак и празновање породичног празника „славе“ - код Срба, у ствари измењени облици старог поштовања предака (култ предака). Вероватно је то измирење паганског веровања и нове хришћанске религије сасвим прихваћено тек за време св. Саве и оно се односило на вернике аутокефалне Српске архиепископије основане 1219. године.
Неколико деценије после смрти Часлава Србија је сачувала самосталност. Крај самосталности Србије приближио се 976. године када је у западној Македонији почео устанак против Византије. После брзе смрти три брата, преостали Самуило је успео да обнови Бугарско царство. Ширећи своју власт и на север, Самуило је своме царству вероватно последњих година 10. века припојио Зету и Србију. Самуило је у српским кнежевинама изглед настојао да као српским земљама као управнике постави чланове ранијих владарских породица. Византија је водила дуготрајни рат против Самуиловог царства. Цар Василије II Бугароубица однео је одлучијућу победу против цара Самуила на Беласици у јулу 1014. После неколико година, када је коначно уништено царство које је створио Самуило и српске земље, које су биле у њему Рашка, Захумље и Дукља, постале су део Византије 1018. 
Након тога Словени у српским земљама подигли су неколико побуна у намери да се ослободе вазалног односа према Византији у 11. веку. Брзо се ослободила Зета. У њој је Стефан Војислав после две побуне између 1035. и 1042. успео да протера Византинце. Према писању попа Дукљанина о побуну Стефана Војислава стиче се утисак да је већ око 1042. у српским земљама уместо непосредне власти Византије постојала управа преко домаћих старшина који су били вазали цара. Зета се потпуно ослободила и наступио је период у коме је она постала средишња област окупљања Срба. Насупрот томе побуне у Поморављу и Рашкој биле су угушене, а Срби у Рашкој су морали прихватати да признају веровтно само врховну власт византијског цара до владавине краља Константина Бодина.
После пораза Византије од Нормана код Драча 1081. године, зетски краљ Константин Бодин могао је да прошири своју власти у унутрашњости Балканског полуострва. У Летопису попа Дукљанина пише да је Бодин освојио Рашку и Босну. У Рашкој је поставио за жупане два своја дворјанина Вукана и Марка (вероватно браћа), а у Босни је за управнка поставио кнеза Стевана. Према писању Дукљанина, Бодин је од њих узео заклетве верности.
Када је Константин Бодин поражен од Византије вероватно 1090. наставио је да влада у Зети, али је његов углед био мањи. Можда је наставио да влада Зетом као византијски вазал. У Рашкој се осамосталио од Зете жупан Вукан. Он је покушао да самовољно ратује са Византијом. Ушао је у Липљана и спалио га 1093. Против Рашке је дошао цар Алексије I и Вукан је понудио признавање цареве врховне власти. После годину дана Вукан је поново упао у Византију и стигао на југу да опустоши области Врања, Скопља и Полога. Алексије I морао је лично доћи у Липљану 1094. године да умири Србе. Вукан је поново обећао послушност цару, а као гаранцију верности предао је таоце, међу њима и два своја синовца, Уроша и Стефана Вукана. Рашка је поново постала вазал владара Византије. 
Наследници Вукана и његовог брата Марка покушавали су уз подршку Угарске да се осамостале у време византијско-угарског рата (1127—1129) и напали су тврђаву Рас, али нису успели да се осамостале. Српски жупани су наставили са покушајима да се осамостале од Византије. Зато је рат против цара Манојла I Комнина водио српски велики жупан Урош II, вероватно унук Вукановог брата жупана Марка. Византијски цар је главну победу однео на реци Тари (1150. године). Тада је наметнуо српском жупану двоструко већи обавезе покорности него пре. Терет који су вазали преузимали према византијском цару првенствено се односио на слање помоћне војске у ратове које је Византија водила, а после битке на Тари велики жупан је морао послати 500 уместо ранијих 300 војника цару када ратује у Азији. У ратовима у Европи Срби су цару морали послати 2.000 војника.
Наследник Уроша II на престолу, његов брат Деса, такође је покушавао да се ослободи вазалских обавеза према Византији. У том циљу настојао је да обезбеди и помоћ угарског и немачког владара, али га је управо то коштало владарског трона. Византинци су га заробили као издајника и одвели у Цариград. Изгледа да је касније, он некако успео да се врати у земљу. Постоји податак да је умро у Требињу и да је сахрањен у манастиру Св. Петра у Пољу.
У време византијско-угарског рата код Земуна 1165. године уз Византинце су ратовали и Срби. Нема спомињања Стефана Немање и његове браће у тој вазалној војсци Манојла I Комнина, али су вероватно били у њој. Није јасно да ли је Србе водио велики жупан Деса. Он је те године вероватно смењен, а велики жупан у Рашкој је постао Тихомир старији брат Стефана Немање, родоначелника династије Немањића. Тихомир и Немања су изгледа били потомци великог жупана Вукана, или Стефана Вукана, али свакако су били блиски сродници претходних великих жупана Рашке. Стефан Немања се родио у Рибници (Зета), где је његов отац Завида избегао са породицом због сукоба са сродницима око власти. Обично се према, писању Првовенчаног, наводи да су Немању крстили најпре латински, а по одласку у Рас, у цркви Св. Петра и Павла православни свештеници.
У време када је Тихомир, Немањин најстарији брат био рашки велики жупан, Немања I је био обласни господар. Управљао је Топлицом, Ибром, Расином и Реке. После сусрета са византијским царем Манојлом I Комнином, Немања I је добио на дар Дубочицу (област око Лесковца). Како се то често дешава када је у питању деоба власти међу браћом, великим жупаном и обласним господарима, појавило се озбиљно неслагање.
Архангел Михаило је заштитник лозе Немањића.
Стефан Немања није желео да његов старији брат трајно остане велики жупан. Подигао је побуну против Тихомира и постао велики жупан крајем 1165. или 1166. године. Да би задржао великожупанску власт морао је још једном да порази војску браће Тихомира, Страцимира и Мирослава, које су помагали и Византинци. Са великожупанског места Немања је, као и његови претходници, настојао да се ослободи потчињености Византији. Учинило му се да византијско-млетачки рат 1171—1172. године пружа за то погодну прилику. Међутим, рат је срећно окончан по Византију, што је омогућило цару Манојлу I да изврши поход на Србију. Немања је избегавао отворени рат и преговарао је са царем. Обећао је цару верност у испуњавању вазалних обавеза, али је био одведен да, као заробљеник, у Цариграду украси царев тријумф. Цар му је допустио да се врати у Рашку и њоме управља као велики жупан, а он је остао лојалан цару Манојлу I до његове смрти 1180. 
После смрти цара Манојла I Византија је запала у унутрашње сукобе око власти што су искористили њени северни суседи, па и Немања. Угари су у зиму 1180-1181. преотели Далмацију и Срем од Византије, а од 1183. године у савезу са њима и Стефан Немања је ширио своју државу. 
До почетка 1186. изгледа да је освојио Дукљу са приморским градовима: Дањ, Сарда, Дриваст, Скадар, Свач, Улцињ, Бар и Котор. У Захумљу је као његов намесник управљао кнез Мирослав, Немањин брат, а за њега је касније написано чувено Мирослављево јеванђеље. Кнез Мирослав је покушао освојити и Дубровник, али није успео. Сукоб са Дубровником је завршен потписивањем мировног уговора 27. септембра 1186. којим су уређена питања територија и трговине.
Даље ширење своје државе Немања је усмерио на југ. До 1190. године освојио је Метохију (Патково, Хвосно, Подримље, Кострц, Драшковина) с призренском облашћу, затим Косово (Лаб, Липљан, Ситница), Скопље и територију на горњем току Вардара (Горњи и Доњи Полог). На истоку Немања је припојио својој држави земље око Ђуниса (Загрлата), Ниш, Дубочицу, Врање и Мораву (Биначка Морава). Под његову контролу дошла је и територија између Западне и Велике Мораве (Левач, Белица, Лепеница). Немањина држава излазила је на Јадранско море од данашњег Омиша, на северу до Љеша, на југу. Немањин биограф, његов син Стефан Првовенчани наводи да је Немања I освојио и византијске градове Перник, Землн (Земен), Велбужд (Ћустендил), Житомиск и Стоб. 
Византијски цар Исак II Анђео је успео да порази Немању на Морави 1190. године, али и поред победе повратио је само мањи део територија, са Нишом, које је велики жупан раније у рату освојио. Србији је остала већина освојених територија а важно је било и што се Србија ослободила вазалних обавеза према византијском цару.
После две деценије борбе за независност против Византије Стефан Немања је упркос једном поразу 1190. стварно био победник у рату. Добио је независност Србије и неколико последњих година владавине провео је у миру са Византијом као њен савезник, а власти се одрекао 25.3.1196.
Немања се замонашио 25.3.1196. под именом Симеон у Студеници, а после се придружио сину Сави на Светој гори где су подигли манастир Хиландар. Оснивач династије Немањића ту је и окончао овоземаљски живот. Убрзо после његове смрти, од почетка XIII века владарима из династије Немањића оновременици су почели приписивати својства хришћанских светаца. Најпре је створен култ Светог Симеона и његовог сина Светог Саве. И један и други убрајају се у најистакнутије државнике српске прошлости. Свети Симеон, Немања је био родоначелник династије Немањића и оснивач најпознатије Српске средњовековне државе, а Растко, Сава је био оснивач самосталне српске цркве и њен први архиепископ. Уздизање Стефана Немање и архиепископа Саве у ред светитеља користило је Немањиним наследницима на српском престолу. Овим чином ударени су темељи дугој владавини Немањића. Црквени култ, односно поштовање Стефана Немање и архиепископа Саве као светитеља, преносило се на цео владарски род Немањића. Истицало се да владари из ове династије воде порекло од ,светородног корена". Зато се династија Немањића назива светородном. Српским земљама Немањићи су владали више од два века. Велики жупан Стефан Немања почео је да влада 1166. године, а цар Урош, последњи владар из династије Немањића, умро је 1371. године. 
У време склапања мира са Византијом 1190. године, договорено је да средњи син великог жупана Стефана Немање, Стефан склопи брак са византијском принцезом Евдокијом Анђео. Тако је Стефан постао зет византијске царске породице и добио високо византијско дворско звање „севастократора”, а вероватно је тада одређен и за наследника престола у Србији. После тога у априлу 1195. таст Стефана Немањића је постао цар, а вероватно у марту 1196. Стефан Немања је сазвао сабор на коме се добровољно повукао са владарског трона у корист сина Стефана 
Када је Стефан Немањић преузео власт у Србији, приближаво се велки преокрет у историји читавог Балканског полуострва. Ту прекретницу је најјасније означило разбијање Византијског царства од стране крсташа са запада у IV крсташком рату 1204. године и стварање неколико нових држава на тлу нестале старе империје. То је променио однос снага међу државама на југоистоку Европе. Цео Балкан поделио се на два сукобљена света. С једне стране биле су оне државе које су припадале византијској цивилизацији (Србија, Бугарска и новостворене грчке државе), а са друге стране налазиле су се у почетку победничке државе латинских крсташа и ВенецијаПрвовенчаног. Из те привремене победе латина и Венеције настала је и прозападна политика Стефана Првовенчаног, а важан корак у његовом приближавању западу била је друга женидба, а која се изгледа догодила 1216. или 1217. Тако се српски велики жупан оженио венецијанском принцезом Аном Дандоло. Као и његов први брак са византијском принцезом Евдокијом Анђео и друга женидба Аном Дандоло настала је првенствено да се браком ојачају политичке везе и савези.
Велики жупан Стефан, је после смрти оца дошао у сукоб са старијим братом Вуканом, који је управљао у Зети. У том сукобу Стефан је привремено био збачен са власти 1202. или 1203. године. Старији, Вукан је био велики жупан до 1204. или 1205. године, али Стефан успео је да се врати на престо. После тога он је постепено учвршћивао своју средишњу власт и јачао Србију. Важан догађај у том процесу догодио се у фебруару 1208. Тада је Сава донео са из Хиландара земне остатке Светог Симеона и над очевим посмртним ковчегом потпуно и коначно измирио браћу Стефана и Вукана. Врхунац јачања државе Стефана Немањића је показала одлука римског папе да српском владару пошаље краљевску круну.
Стефанов први покушај да од римског папе Иноћентија III добије краљевску круну није успео око 1200. Ипак, његова упорност се исплатила и после избора новог папе Хонорија III 1216. године, брат српског великог жупана Сава послао је у Рим свог ученика Методија. Методије је убедио папу да пошаље краљевску круну за владара Србије. Нема јединства у описима крунисања које су оставили савременици. Већина истраживача мисли да је Стефан Првовенчани крунисан краљевском круном на сабору 1217. године а да је то крунисање извршио високи представник папе који је круну донео. Данас већина српских историчара прихвата овај опис као уверљив и позива се првенствено на писање архиђакона Томе Сплићанина. Према детаљнијем опису крунисања који је оставио Доментијан Хиландарац, сам Сава је прво постао архиепископ, па крунисао свога брата у манастиру Жичи. Из Доментијановог описа изгледа да је вероватније да је Стефан крунисан крајем 1219. или почетком 1220. Он је постао први српски краљ из династије Немањић. Зато се после у средњовековним изворима уз заједничко владарско име Стефан он кратко описивао као „првовенчани краљ”, а од тога је настао надимак Првовенчани под који је данас најпознатији.
Догађај који је имао још пресуднији значај од проглашења Србије за краљевину, било је стварање српске аутокефалне (самосталне) православне цркве. Кључну улогу у овој можда најдалекосежнијој одлуци у српској историји имао је Сава Немањић. Године 1219. Сава одлази у Никеју. Од византијског цара Теодора I Ласкариса и патријарха Манојла Сарантена Харитопула успева да добије благослов за самосталну српску цркву. То је значило да српски епископи стичу право да бирају свог архиепископа. Први српски архиепископ постао је Сава у пролеће 1219. године. Он је поставио темеље српског православља и у духовном и у организационом смислу. То православље познајемо и прихватамо и у данашње време.
Сава је урадио велики посао у учвршћивању организације српске државе и цркве, па је у ту сврху саставио први устав у Србији и у Европи - Законоправило. Законоправило светог Саве из 1219. године је било први српски устав. Законоправило. је уређивало велику област друштвених односа, како црквених тако и грађанских Део Законоправила који се односио на црквено право сачињавали су: Синопсис Стефана Ефеског, Номоканон Јована Схоластика, Номоканон у 14 наслова, Правила светих апостола, Правила светих отаца, Одлуке Васељенских и Помесних сабора и Мојсијево законодавство (3. и 5. књига Мојсијева). Део који се односио на Грађанско право сачињавали су: Изводи из Новела Јустинијанових (око 550), правни зборник који је саставио Јован Схоластик, Collectio tripartita, збирка закона из Јустинијановог законодавства и Прохирон (Закон градски) из 879. године, зборник византијског грађанског, кривичног и процесног права. Пресађивањем (рецепцијом) римско-византијског права Србија је постала саставни део европске и хришћанске цивилизације.
После смрти првог српског краља, Стефана Првовенчаног вероватно 1227. на српски престо је дошао његов старији син Стефан Радослав, по изричитој очевој вољи. Његова кратка владавина (1227—1233) била је испуњена унутрашњим неспоразумима и борбама. Стефан Радослав је био син једне грчке принцезе Евдокије, а муж друге Ане, кћерке моћног епирског деспота Теодора I Анђела, који се касније крунисао за цара. Зато је разумљиво да је био наклоњен Грцима. Изгледа да део српске властеле није са одобравањем прихватио прогрчког краља који се поносно потписивао и грчким презименом Дука и тражио савете за канонска питања од Грка охридског архиепископа, иако је поред себе имао стрица Саву који је такође био архиепископ и који га је крунисао за краља. 
Радославов главни заштитник, цар Теодор I Анђео је погинуо 1230. у сукобу са Бугарима. Од тада је јачало незадовољство српске властеле владавином прогрчког краља Стефана Радослава. То се завршило тако што је Стефан Радослав збачен са престола вероватно крајем 1233. године, а српска властела је на његово место поставила његовог млађег брата Стефана Владислава I. Збачени Радослав је прво напустио Србију. Али се после боравка у Дубровнику и Епиру убрзо вратио у Србију и замонашио, а кад је умро Сава га је сахранио у манастиру Студеници.
Промена на српском престолу крајем 1233. била је последица унутрашњег незадовољства Стефаном Радославом, али и јачања утицаја моћног бугарског цара Јована (Ивана) Асена II. Зато је била праћена променом спољне политике Србије. Стефан Владислав I је ојачао своје везе са бугарским царем Јованом Асеном II тако што се оженио Белославом његовом кћерком. Убрзо после насилног збацивања Стефана Радослава и Сава је отишао са места српског архиепископа. На сабору у Жичи он се повукао остављајући своје место ученику Арсенију. Сава је напустио Србију и поново кренуо на Исток. Обишао је Палестину, Александрију и Никеју. Умро је у Трнову 14. јануара 1236. године. Уз велике муке и противљења Бугара, Стефан Владислав I је убедио свог таста Јована Асена II да Савине мошти врати у Србију и сахрани га у краљевском манастиру Милешеви идуће, 1237. године. Стефан Владислав I према Даниловом зборнику, краљевао је у своме отачаству 7 година. Ослоњена на Бугарску власт Стефана Владислава I је трајала колико и његов главни савезник. После смрти његовог таста Јована Асена II у јуну 1241. године, а пре почетка 1242. смењен је и Стефан Владислав I. 
Српска властела која није желела прогрчког Стефана Радослава, није била много задовољнија ни пробугарским Стефаном Владиславом I. Она је још једном искористила прилику да покуша да се осамостали од суседа и сама одреди судбину престола и државе. Устала је против Стефана Владислава I, успела да га збаци и да доведе на власт трећег сина Стефана Првовенчаног, Стефана Уроша I. Све се то одиграло вероватно у другој половини 1241. године. На почетку његове владавине 1242. са обала Јадранског мора кроз Србију су пустошећи прошли Татари (Монголи). Они су преко Босне, Рашке и Бугарске отишли на северне обале Црног мора и одатле наставили да врше снажан утицај на балканске државе. Ипак, Татари су изгледа довели до великог привредног успона Србије. Бежећи од Татара део немачких рудара Саса се из Ердеља склонио у Србију и у њој довео до отварања великих рудника, повећања трговине и прихода српских владара.
Стефан Урош I је на челу српске краљевине према већини старих српских летописа остао 35 година. За све то време гледао је како се прилике на Балканском полуострву из основа мењају. Византија је обновљена 1261. године, а Угарска је наставила да врши велики утицај на Балкан. Србија је била је довољно велика држава са способним владаром да веће претње по своје територије избегне. 
На почетку владавине склопио је споразум Дубровником, али су се тада успостављени добросуседски односи неколико пута нарушавали и поново успостављали. У два маха Стефан Урош I је и нападао град и на тај начин приморавао Дубровчане на поштовање раније преузетих обавеза према српском владару. У једном од сукоба средином 13. века Србији је већа опасност запретила од Бугарске која је склопила савез са Дубровником и напала Србију 1254. године, али и из тог рата Стефан Урош I се извукао без губитака, вероватно захваљујући помоћи из Угарске. 
У сукобу који се водио између владара из Епира и Никејског царства Стефан Урош I је прво стао на страну Епира, али када је никејски цар Михаило VIII Палеолог заузео Цариград и обновио Византијско царство српски краљ се покушао родбински повезати са њим. 
У последњој деценији владавине Стефана Уроша I погоршали су се односи Србије и Угарске и дошло је до рата у коме српски краљ није био успешан. Према писању Мађара он је напао на Мачву крајем 1267. или 1268. године, али га је мачвански господар уз помоћ угарског краља Беле IV поразио и заробио. Српски краљ се морао откупити да би се вратио у своју краљевину. Као знак помирења после овог неуспеха, Урошев син Стефан Драгутин оженио се угарском принцезом Каталином, вероватно око 1270. године. Пред крај владавине Стефан Урош I је поново заратио са Дубровником 1275. године, али није располагао са довољно војске и опсадних справа да освоји град.
Уз подршку Угарске Стефана Уроша I је збацио са престола његов старији син Стефан Драгутин, који је био дубоко незадовољан очевим неповерењем. Драгутин је упорно захтевао власт у једној области Србије. Будући да му отац никако није излазио у сусрет Драгутин је заратио са оцем и победио га на Гатачком пољу. Уз мајчин опрост, постао је српски краљ 1276. године. Поражени отац се замонашио и умро већ наредне године. Драгутин није дуго остао на власти. Пред крај његове владавине почео је велики рат са Византијом. Вероватно 1281. српска војска је продрла до града Сера. Али почетком следеће 1282. краљ је несрећно пао са коња код Јелача. Због тешког прелома ноге неко време није могао јахати и обављати владарске послове. Стефан Драгутин је био физички онеспособљен и разочаран. То је искористила незадовољна властела, која није хтела да чека да се владар опорави и поново предводити војску у освајања. Под тим притиском Стефан Драгутин је одступио са престола у корист свог млађег брата Милутина 1282. Свечана промена на српском трону и предаја симбола краљевске власти догодила се на сабору у Дежеву (владарев двор код Раса).
После предаје власти Драгутин је као властелин задржао велику област на северозападу Србије од Рудника до Прибоја на Лиму под својом управом. Између јуна и августа 1284. постао је и велики феудалац Угарске када је од угарског краља добио на управу Београд, Мачву, Соли и Усору. Тим областима је управљао до смрти у марту 1316.
Након смене на престолу 1282. са почетком владавине Стефана Уроша II Милутина дошла је до пуног израза привредна и војна снага Србије. Брз привредни развој од владавине краља Стефана Уроша I повећао је владареве приходе и омогућио српском краљу да држи велику плаћеничку војску. То је искористио Стефан Урош II Милутин и започео период највећих освајања у историји Србије. Тај период освајања је краткотрајно прекинула мирољубива владавина Стефана Уроша III Дечанског.
Најдужа владавина једног владара из династије Немањића била је управо Милутинова. Он је провео на трону скоро четрдесет година од 1282. до 1321. Можда је само Мутимир у средњовековној Србији владао дуже. На самом почетку, Стефан Урош II Милутин је испунио жеље властеле која га је довела на власт и наставио је рат против Византије. Већ 1282. преотео је Византији Скопље које ће постати једна од престоница српских владара. Када су Византинци 1283. упали у Србију до Призрена, браћа Стефан Урош II Милутин и Драгутин су их заједнички поразили и дошли до Свете горе. Рат на југу се наставио и у наредним годинама.
Браћа велики властелин Угарске и Србије Драгутин и краљ Србије Стефан Урош II Милутин су мање промишљено напали и област Браничева на северу. Око 1292. област Браничева су преотели од Бугара, али је то довело до рата са бугарским владарем Видина Шишманом. Када је Србија поразила и Шишмана и освојила Видин, запретила је опасност да буде нападнута од Шишмановог врховног господара Ногаја, који је владао Татарима северно од Црног мора. Да би избегао сукоб са њима Стефан Урош II Милутин је морао Татарима послати као таоца свога сина Стефана Уроша и постати њихов вазал. Србија је остала вазална до погибије тарарског кана Ногаја 1299.
Ипак, на Балкану праве опасности за Србију није било. Византија је била поражена и морала је склопити мир 1299. по коме је Србији предала Македонију северно од линије Охрид – Прилеп – Штип. Да би успоставио трајнији мир са српским краљем византијски цар Андроник II је пристао да му пошаље своју кћерку Симониду за жену. То је био пети брак за Милутина. 
Настојање Византије да потомци њихових принцеза које су удате за стране владаре преузму власт могла су бити један од узрока да дође до сукоба краља Стефана Уроша II Милутина са братом Драгутином. Сукоб је почео најкасније око 1301. и потрајао око десет година. Пред крај сукоба око 1310. већина српске властеле је прешла на страну бившег краља Драгутина, али је краљ Стефан Урош II Милутин захваљујући бројним плаћеницима успео да сачува власт. Браћа су се измирила око 1312. године, а 1313. заједнички су деловали против Шубића у Захумљу.
У време сукоба са братом, око 1308. краљ Стефан Урош II Милутин је сину Стефан Урош III дао управу над Зетом, али су се њихови односи погоршали и 1313. или 1314. син се побунио против оца. После победе, Стефан Урош II Милутин је наредио да његовог сина ослепе и пошаљу у Цариград. Стефан Урош III је са породицом тамо остао седам година.
Неколико година после помирења браће, Драгутин је умро 1316. Пред смрт сазвао сабор и на њему оставио своје области, на северу Србије и своје поседе у Угарској сину Владиславу II. Стефан Урош II Милутин то није желео да допусти и напао синовца, победио га, бацио у заточеништво и заузео Рудник, рударско насеље Липник, град Мачву и вероватно Београд.То је довело до рата између краља Стефана Уроша II Милутина и угарског краља Карла I Роберта. Прво је угарска војска продрла у Србију 1319. заузимајући све бивше Драгутинове поседе и продирући долином Колубаре. Али, угарски успеси били су кратког даха. У противудару Милутин је повратио део заузетих земаља који је раније припадао Краљевини Србији. Ипак у новом сукобу у пролеће 1320. Карло Роберт је успео да сачува Мачву под својом управом.
Стефан Урош II Милутин је у време почетка сукоба са Драгутином 1301. имао проблема и са Дубровником. Зато је наредио да се затворе Дубровчани који су били у Србији, али је већ 1302. дошло до измирења и српски краљ је издао Дубровнику једну повељу у којој даје повластице Дубровчанима који послују у Србији. Поново је до мањег сукоба са Дубровником дошло 1317- 1318. Након склапања мира Дубровчани су могли поново слободно да послују у Србији.
Српски краљ је ширећи своју власт на подручју данашње Албаније је владао 1296. Драчом, али га је после неколико година предао Анжујцима краљевима Напуља. Један анонимни католички калуђер који је посетио Србију око 1308. убеђивао је у извештају владара Напуљ да може уз подршку католика из Албаније и приморја преотети приморске области краљу Стефану Урошу II Милутину кога је описивао као непопустљивог православца, али у свему другом превртљивца и развратника. Краљ Карло Напуљски тада није прихватио те савете, али касније је дошло до једне неуспешне побуне против српског краља у Албанији 1318/1319. 
Међу највреднија и најтрајнија дела из дугогодишње власти краља Милутина спадају многе задужбине и цркве које је српски владар саградио. Ниједна крунисана глава породице Немањића није толико урадила да за собом остави градитељски и уметнички траг као Милутин.
Српска држава коју је за собом оставио Стефан Урош II Милутин је била значајно увећана, а према опису Византинаца и раскош на двору је била већа, али то није био врхунац успона српске државе Немањића. Он ће доћи тек средином четрнаестог века. 
Последњих година владавине, Стефан Урош II Милутин је за наследника престола одредио свог сина Константина, али је 1320. или 1321. допустио повратак у Србију и "ослепљеном" Стефану Урошу III. Стефан Урош II Милутин је умро на двору у Неродимљу 29. октобра 1321. године, а сахрањен је у својој задужбини Бањској.
У октобру 1321. када је умро краљ Стефан Урош II Милутин за престолонаследника је био одређен његов син Константин, али питање наследника није било решено. Пре него се власт новог краља учврстила, „неочекивано” се као претендент за круну појавио и, „ослепљени” старији син умрлог краља, Стефан Урош III. Властела којој је било наређено да га ослепи (1313. или 1314) то није потпуно урадила. Он се опоравио и после смрти оца могао је да објави да је чудом прогледао и да затражи да наследи краљевску власт. Поред тога и Драгутинов син Владислав II је успео да се ослободи и затражи за себе краљевску власт. Он се позивао на договор краља Стефана Драгутина и Милутина пре сабора у Дежеву 1282. године, изјављујући да су по њему синови Драгутина требали да наследе престо после Стефана Уроша II Милутина. Дошло је до рата за краљевску власт у Србији.
До почетка 1322. Стефан Урош III, доцније према манастиру Дечани назван Дечански, је успео да добије подршку већине властеле и представника цркве. Он је крунисан „од Бога дарованим венцем краљевства српског” 6. јануара 1322. године, а његов син Душан, истовремено, постао је „млади краљ”. Константин је био брзо поражен, а нови краљ је наредио и да га убију 1322. У честим борбама за власт међу Немањићима убиства поражених су била реткост. Стефан Урош III је дужу борбу морао водити против Стефана Владислава II, који је подршку имао на северу Србије и у Угарској. Краљ Стефан Урош III је победио рођака 1324. године, а Владислав II се повукао у Угарску. 
После прве жене бугарске принцезе Теодоре, Стефан Урош III је узео око 1325. за другу жену Марију Палеолог, кћери паниперсеваста Јована, синовца византијског цара Андроника II. У византијском сукобу између деде и унука, Андроника II и Андроника III, Стефан Урош III је стао на страну свога таста. Иако је његов савезник поражен, српски краљ је изгледа тада успео да заузме Велес и Просек у данашњој Републици Македонији.
На западу Краљевине Србије одметнули су се Бранивојевићи,
управници подручја Стона, Пељешца и ушћа Неретве. Они су поражени 1326. у сукобу са Босном и Дубровником. Тако је бан Степан II од Србије преотео долину Неретве, а Дубровчани су под под своју власт ставили Стон и Пељешац. Стефан Урош III Дечански није ушао у рат са Босном, али је ратовао са Дубровачком републиком на југозападу. Крајем треће деценије четрнаестог века, он је повратио Стон, Пељешац и делове Хума. 
Упркос помирљивости српског краља српској држави није било мира. Пред крај владавине Стефана Уроша III, снага Србије довела је до удруживања бугарског владара Михаила Шишмана и Андроника III. Док су се непријатељи кретали према Србији, Стефан Урош III изабрао је да пре њиховог спајања пресретне војску коју је водио цар Михаило Шишман. Битка код Велбужда, код реке Струме 28.7.1330. године између Срба и Бугара је решила рат. Бугари су до ногу потучени, а главу цара Михаила Шишмана изгледа да је одсекао сам млади краљ Душан. На вест о поразу Бугара, Андроник III повукао је своју војску, која је до тада била лако заузела део Македоније, јер при нападу није наишла на већу српску војску.
Иако је потпуно победио Бугаре и показао надмоћ Краљевине Србије на Балканском полуострву, Стефан Урош III није показао жељу да победу искористи и зато је створио бројне противнике међу властелом у својој држави. Српска властела му је највише замерала помирљив став према Византији и то објашњавала утицајем краљичиним, која се надала да ће српског краља наследити када одрасте њен син Симеон (Синиша), а не тадашњи престолонаследник, управник Зете и у боју код Велбужда прослављени Стефан Душан. Поред тога, никако нису могли да Стефану Урошу III опросте што им после велике победе код Велбужда није дозволио пљачку и територијално ширење на рачун Бугарске.
После једне деценије без освајања српска властела је насилно довела на власт владара који ће јој омогућити стицање највећих велепоседа и ратног плена. Тако је 8. септембра 1331. започела скоро две и по деценије дуга владавина Стефана Уроша IV Душана. У том периоду средњовековна Србија ће доживети врхунац територијалног и правног развоја у Душановом српско-грчком царству. Српско царство је постојало мање од три деценије. После стварања убрзо се десило да се прогласе два цара, који су подели царство, а тиме допринели да брзо нестане после смрти његовог оснивача.
Млади краљ Стефан Душан и њему потчињена српска властела у Зети су решили да морају насилно сменити Стефана Уроша III, који није показао жељу за већим освајањима. Охрабрио их је и пример преврата у Бугарској у пролеће 1331. Тада је насилно проглашен за цара Јован (Иван) Александар, а победници су сменили царицу Ану (Немањић) и њеног сина цара Ивана Стефана, блиске сроднике Стефана Уроша III, и обнављали снагу Бугарске, а то је била претња и за државне границе Србије.
У августу 1331. године, са својом властелом из Зете, Душан је брзим походом стигао до оца, лако га савладао и заробио. После тога, на државном сабору 8. септембра 1331. Стефан Урош IV Душан је крунисан за краља, а његов затворени отац и бивши владар је умро после два месеца у новембру 1331. 
Син бугарске принцезе Теодоре, Стефан Урош IV Душан је одабрао да створи добре односе са бугарским владаром. Зато се оженио, сестром цара Јована Александра, бугарском принцезом Јеленом 1332. Захваљујући и том браку, из кога је рођен око 1336. будући цар Урош V, односи између Србије и Бугарске остали су добри и пријатељски. Пошто је договорио поуздан савез са Бугарском, млади српски владар је почео освајачке нападе на Византију 1332. 
Са много нада Дубровчани су дочекали новог српског краља 1331. и отпочели преговоре о Стону и Пељешцу. После мало више од годину дана у јануару 1333. су добили повељу од српског краља о уступању Стона и Пељешаца. Заузврат Дубровник је био обавезан да за њих владару Србије „дарује” одједном 8.000 перпера, а сваке наредне године још по 500 перпера. Од Дубровника добијени новац био је потребан краљу Србије јер су повећани војни трошкови због рата са Византијом. 
Средином 1334. године Стефан Урош IV Душан већ је био освојио градове Прилеп, Охрид, Костур, Струмицу и друге. Тако је скоро завршио освајање Македоније. Порази су приморали византијског цара да затражи мир, који је успостављен у августу 1334. На основу мира са Византијом Србији су признате нове границе. Тада је српски краљ морао да одустане од опсаде Солуна, други по величини град у Византији за Србе је остао трајно неосвојив. 
Српски краљ је можда био заинтересован за склапање мира, јер му је јављено да угарска војска спрема напад на Србију. После склапања мира на југу, краљ Стефан Урош IV Душан је покренуо велику српску војску на север. Избегавајући сукоб са главнином српске војске Мађари су напустили Мачву и побегли преко Саве. Овај сукоб се догодио крајем 1334. или 1335. Мачва је остала под влашћу Србије. У нападима од 1339. до 1342. године Мађари су повратили изгубљене територије, али су повремене борбе на северној српско-мађарског граници настављене.
Велику офанзиву против Византије краљ Стефан Урош IV Душан је извршио 1342. и 1343. у савезу са византијским пребегом Јованом VI Кантакузином. Кантакузин се прогласио за цара 1341. године, али је био поражен од намесништва младог Јована V Палеолога. Када је изгубио већину присталица отишао је у Србију и склопио савез са српским краљем у лето 1342. То је олакшало српском краљу да освоји градове: Кроју, Берат, Канину, практично целу Албанију изузев Драча и Валоне, а у грчким областима освојио је Воден, Костур, Хлерин и Мелник. Савез између Душана и Јована Кантакузина није био дуготрајан и распао се у пролеће 1343. године, а Кантакузин је створио нови савез са Турцима Селџуцима из Мале Азије, који су му у више махова помогли. 
Српски краљ је наставио самостално да осваја византијске градове, а када је у септембру 1345. године освојио велики град Сер, одлучио је да се прогласи за цара.
На Ускрс 16. априла 1346. године Стефан Урош IV Душан био је свечано крунисан за цара Срба и Грка у Скопљу. Истовремено његов син Стефан Урош V крунисан је за краља Србије. Пошто је крунисање могао да обави само патријарх, то је сабор Душанове државе прво уздигао архиепископа Јоаникија за патријарха, а он је потом обавио крунисање цара, уз присуство патријарха бугарског Симеона, прота и игумана са Свете горе и других црквених и световних угледника. Од тада, само у замисли држава се делила на Царство Срба и Грка, то јест земље са византијским (ромејским) државно-правним наслеђем и Краљевину Србију, то јест земље пре освајања Стефана Уроша II Милутина. У стварности десетогодишњи Урош V није могао ничим управљати, све важније одлуке у држави морао је донети или одобрити цар у договору са најважнијим представницима властеле.
Цар Стефан Урош IV Душан је наставио нападе на југу и освојио је Епир, Акарнанију и Етолију пре краја 1347. Те године на Балкану је почело ширење најпознатије епидемије куге а Душан је са породицом неколико месеци боравио на Светој гори 1347/48. Искористио је смрт од куге управника Тесалије и пре краја 1348. освојио је и ту област. Тако се његово царство простирало до Дунава на северу до Коринтског залива на југу, и од обала Јадранског мора на западу код Дубровника до обала Егејског мора на истоку код Кавале. 
На граници са Босном, после неколико година примирја, и преговора обновили су се ратни сукоби. Војска бана Босне Степана II око Божића 1349. упала је у Конавле и пљачкала становнике. Цар је кренуо у октобру 1350. да поврати Захумље и Крајину. Бан се повукао и царева војска прешла је доњи ток Неретве а изгледа да се даље кретала према Крки, тј. поседима сестре Стефана Уроша IV, удовице Јелене Шубић. Вести о немирима у грчким областима одвратиле су цара од даљег боравка на западу. Повлачећи се посетио је Дубровник у новембру 1350. После одласка главнине цареве војске из Захумља и Крајине, бан је обновио власт босанске државе над њима.
Крајем 1350. Душан је дошао пред Солун и преговарао са Јованом VI Кантакузином испред града. У Византији је дошло до потпуног неслагања царева Јована VI Кантакузина и Јован V Палеолога. Зато је и Јован V преговарао са Стефаном Урошом IV Душаном о савезу против Јована VI Кантакузина 1351. и тада пристао да призна Душанову царску титулу.
Турци су 1352. поразили једну грчко-српску војску, а исте године су узели тврђаву Цимпе код Галипоља. Зато је Душан предложио папи да њега именује вођом заједичког похода против Османлија у првој половини 1354. Тада је угарски владар Лајош I извршио напад на Србију средином 1354. уз тврдњу да он води некакав крсташки рат, називајући хришћане у Србији шизматицима. Долазак цара на северну границу, али и појава болести приморали су Мађаре на повлачење. Мачва и Београд су у другој половини 1354. били у власти цара. Следеће 1355. Душан је наредио одредима које је послао сестри Јелени Шубић у Далмацију да сарађују са Млетачком републиком против Угарске и Босне. Душан је годинама преговарао са Млечанима о склапању савеза, требали су му њихови бродови да освоји Солун и Цариград, али савез није склопљен. Цар Стефан Урош IV Душан је изненада умро 20. децембра 1355. године, а Угарска је наставила рат против Венеције и 1358. постала врховни владар Далмације и Дубровника.
Најзначајнији правни документ Душанове владавине у Србији био је Душанов Законик који је проглашен на сабору у Скопљу 1349. године, а допуњен на сабору у Серу 1354. Законик је требао да допуни раније објављене правне акте и законике (Номоканон, или Крмчија Светог Саве, тзв. Јустинијанов законик, Синтагма Матије Властара, међународни уговори и повеље издате лицима и установама у Србији). У неким члановима Душан директно упућује на Законоправило (чланови 6, 8, 11, 101, 109 и 196). Једна трећина Законика је урађена по угледу на одговарајуће прописе византијског права. Велика је сличност чланова 171 и 172 Законика (који прописују независност судства) са деловима из византијског зборника Василике (књига VII, 1, 16-17), које су биле византијска прерада Јустинијановог зборника. Србија је преко Законоправила већ 130 година примењивала римско-византијско право, а Душанов законик је представљао додатно уједначавање правног поретка. Цар Душан је желео да са једне стране Закоником ојача централну власт и учврсти државу, а са друге стране да обузда захтеве српске велике властеле, која се у доба његових освајања прекомерно осилила и својим децентрализмом слабила државну власт. Детаљно су уређена права и обавезе појединих сталежа, као и односи међу сталежима, да би се на тај начин увео ред у држави, али и озаконила правна неједнакост особа које су припадале различитим сталежима (властела, себри). Поред тога, Законик је садржао и прописе брачног права, грађанскоправне и кривичноправне прописе, као и правила судског поступка. С обзиром на ширину области друштвених односа које је уређивао, Законик се може сматрати за устав средњовековне Србије.
Стефан Урош IV Душан био је сигурно један од најзнаменитијих и најуспешнијих српских владара уопште. Он је био тај који је српски народ довео до врхунца моћи и политичке и завојевачке. Занимљив опис Душана дао је познати српски историчар Станоје Станојевић у својој Историји српског народа (1908), пре више од једног века:
"Дубоке политичке мудрости у њега није било, али је он имао природне бистрине да схвати непосредну ситуацију и да је искористи. Осим тога, он је схватао потребу у корист добре организације, мада сам није био добар организатор". 
Цара Душана наследио је његов син Стефан Урош V. Он је као дете постао млади краљ. Титулу младог краља у Српској држави носили су престолонаследници. Цар Душан му је дао и титулу краља. Стефан Урош IV Душан и Стефан Урош V су истовремено крунисани 16.4.1346. на сабору у Скопљу. Први за цара, а други за краља. Тако је Урош као десетогодишњак постао очев савладар са широким овлашћењима. Урош је брзо стицао титуле и највише положаје у држави али је мало научио од оца, успешног државника и војсковође. Стари српски летописац је забележио да је цар Урош "красан и наочит, али млад смислом". Стефан Душан запамћен је као Силни, а његов син као Урош Нејаки. 
Цар Стефан Урош V (1355—1371) је наследио сувише тежак задатак. Он није био у стању да одржи, а камоли да обједини удвостручено царство. На почетку Урошеве владавине са владарским тежњама огласио се још један члан владарске породице Немањић. Душанов полубрат, деспот Симеон, намесник у Тесалији, је замислио да су његова права на престо већа. Зато је тражио власт у свим српским земљама и прогласио се за цара. Највећи део властеле и царица Јелена на сабору у Скопљу 1357. подржао је Душановог сина, а не полубрата. Симеон није успео ни војнички да се наметне српској властели и потисне законитог цара. Био је поражен, али се одржао као самосталан владар. Са царском титулом Симеон Урош Палеолог (Немањић) је управљао јужним покрајинама, Епиром и Тесалијом од 1359. У време Симеонове побуне, ујак цара Стефана Уроша V, деспот Јован Комнин Асен је одвојио од Српског царства области у Албанији. Тако су створена две државе, то јест два царства, Немањића.
Осећајући да више нема енергичног и предузимљивог владара, великаши су почели да самостално иступају и у другим деловима Царства. Прво је кнез Војислав Војиновић образовао велику самосталну феудалну област која се простирала од Рудника до мора. Војислав Војиновић није иступао против младог цара лично, али је самовољно заратио са Дубровником. После изненадне смрти Војислава Војиновића 1363. осилили су се обласни господари у Македонији, Вукашин и Угљеша Мрњавчевићи. Угљеши Мрњавчевићу, који је управљао Серском облашћу, цар је дао титулу деспота, а његовог старијег брата Вукашина Стефан Урош V је још више уздигао. Дао му је титулу краља око августа 1365. Као краљ, Вукашин је постао царев савладар. Цар Стефан Урош V и краљ Вукашин ковали су заједнички новац, слали заједнички посланике, и заједно су сликани. 
Савладарство није ојачало централну власт. Цар Урош V није имао ни снаге ни мудрости да се супротстави Мрњавчевићима и наметне обласним господарима. У последњим годинама његове владавине Српско царство је било сасвим разједињено, а цар без власти. Цар Стефан Урош V није имао деце и допустио је да Вукашинов најстарији син Марко буде проглашен за младог краља, односно краљевића. Према томе, Мрњавчевићи су се наметали као нов владарски род. Истовремено, савладари су се постепено разилазили, краљ Вукашин постао је све моћнији и цар му није више требао. Он је без цара издавао повеље и склапао међународне уговоре. Најмоћнија породица Мрњавчевића се од 1366 одвојила од цара. Вукашин Мрњавчевић из Прилепа и Угљеша из Сера сложно су управљали Македонијом. Насупрот Мрњавчевићима неколико представника српске властеле у Рашкој и Зети признавало је врховну власт цара Уроша V. То су били Лазар Хребељановић који је управљао Поморављем, Вук Бранковић на Косову, Никола Алтомановић на Златибору и Руднику и браћа Балшићи у Зети. Наследник Војислава Војиновића, жупан Никола Алтомановић и кнез Лазар покушали да на своју страну придобију неодлучног цара Стефана Уроша V и смање утицај и моћ Мрњавчевића. Народно предање је лукавог Вукашина осудило као насилника који је бесправно узео краљевску титулу и чак убио цара. Ипак, Вукашин је царевом вољом постао краљ и савладар, а убијен је 26.9.1371. пре смрти цара. Стефан Урош V је умро 4.11.1371.
Подељена Српска царевина је чекала одлучујући сукоб са Османлијским царством. Од средине XIV века Османлије су освајали на тлу Европе и постали сила која ће вековима одлучивати о судбини балканских народа. У то време ретко ко је могао да помисли да ће се Османлије зауставити тек под зидинама Беча.
Серска област деспота Угљеше била је прва изложена нападима Османлија. Он је неколико година ратовао против њих, а онда средином 1371. Мрњавчевићи су сазнали да Турци спремају велики напад. Браћа краљ Вукашин и деспот Угљеша су сакупили своју српско-грчку војску и кренули да ван граница својих земаља одлучном битком поразе Османлија и једном за свагда их врате у Анадолију. Према старцу Исаији они су водили до 60.000 ратника, али број је свакако претеран. Исти извор бележи да су браћа погинула, а са њима и много њихових војника. Према касније забележеном народном предању, под окриљем ноћи, између 25. и 26. септембра 1371. године (по старом календару), Турци су извели препад на неопрезну српску војску и потукли је до ногу.
Страховита Маричка битка била је праћена дуготрајним пљачкашким упадима, победом охрабрених Турака. У време тих пљачки и уништавања умро је цар Стефан Урош V. Са његовим нестанком нестало је Српског царства. Погибијом владара краља Вукашина и деспота Угљеше Мрњавчевића Србију је захватило безвлашће, страх и паника. Маричка битка се поклопила са пропашћу Српског царства, али се страх од Турака проширио и изван граница Србије. До тада Србија је била водећа војна сила на Балкану. После Маричке битке владари Трновске Бугарске и Византије признали су да су вазали султана, владара победничке војске 1371.
Далеко на југу у Тесалији до око 1373. владала су још два цара из породице Немањић. То су били Симеон Урош и Јован Урош Дука Палеолог Немањић, али они су више истицали своје грчко порекло и више припадају грчкој, него српској историји. Симеонов син Јован Урош Дука Палеолог се вероватно 1373. замонашио и живео до 1422/23. Са његовом смрћу изумрла је мушка линија наследника Стефана Немање I.
После смрти оца Вукашина Мрњавчевића краљ је постао његов син Марко Краљевић (1371-1395) Србија се поново може сматрати краљевином, али Краљ Марко није могао да спречи обласне господаре да му узму две Душанове престонице Призрен и Скопље и убрзо је постао безначајни краљ Срба и Грка који је власт имао само на подручју Прилепа у западној Македонији. Остали обласни господари у Краљевини Србији браћа Јован и Константин Дејановићи (Драгаши), Ђурађ Балшић, Вук Бранковић, Никола Алтомановић, Лазар Хребељановић и други су се понашали као самостални владари. Краља Марка Мрњавчевића ниједан српски великаш није хтео да призна за врховног господара. 
После неколико година, Твртко I Котроманић је закључио да турски вазал који влада око Прилепа није стварни краљ а да он као потомак Стефана Драгутина Немањића треба да обнови „земљу својих прародитеља”. Стефан Твртко I се крунсао за краља Срба и Босне 1377. Од тада Котроманићи су наглашавали да су краљеви Срба и Босне, а поред свог личног имена носили су и владарско име Стефан. Тако су постојала истовремено два српска краља, али је значај средишње српске државе постепено преузимала област кнеза Лазара. Лазарева област се претворила у Српску деспотовину 1402. и задржала свој значај средишње државе Срба до краја средњег века, то јест до припајања Османлијском царству 1459.
Због турских напада средиште српске државе се од пропасти Српског царства 1371. померило на север у област слива три Мораве. Од крунисања Вукашина Мрњавчевића 1365. године, на том подручју је кнез Лазар Хребељановић ширио своју феудалну област. Мудрим и далековидим државничким потезима, кнез Лазар се брзо издигао изнад других великаша и наметнуо као наследник Немањића. Велики углед је стекао када је помирио српску и цариградску цркву, чиме је српском верском поглавару коначно призната титула патријарха. После победе над Николом Алтомановићем (1373), у чему му је помогао босански краљ Твртко, кнез Лазар је проширио своју непосредну власт на Рудник и Златибор. Касније, 1379. године, припојио је и област Кучева и Браничева које су припадале Радичу Бранковићу. У свом највећем обиму, област кнеза Лазара се простирала од изворишта Јужне Мораве до Дунава, Саве и Дрине. Господарио је целим Поморављем, с градовима Нишем, Крушевцем (престоница), Ужицем и рударским средиштима Новим Брдом и Рудником. Поред Лазара, највећи српски великаши су били његови зетови Вук Бранковић, господар Косова и Скопља и Ђурађ Балшић у Зети. Обојица су ковали новац са својим ликовима, што је говорило о њиховој потпуно самосталној власти. Кнез Лазар није имао ни довољно моћи, ни довољно времена да их потчини, и на тај начин, уједини српску државу. Све његове државотворне напоре зауставили су Турци.
На Лазареву област први пут су напали 1381. године, десет година после Маричке битке. Тада су их на Дубравници код Параћина потукли властелини Цреп и Витомир. Касније су Турци заузели Ниш (1386), али их је Лазар сачекао и сузбио код Плочника. После сусрета код Плочника, кнезу Лазару је постало јасно да се за њега приближава време одлучне битке.
Битка се дуго и пажљиво припремала на обе стране. Колики значај је имала за Србе говори то што је уз војску из Моравске кнежевине Лазара био и његов зет Вук Бранковић са својом војском. Поред тога и краљ Стефан Твртко I послао је свог вероватно најспособнијег војсковођу војводу Влатка Вуковића са војском у помоћ Лазару. Са друге стране султан је водио своје синове и најбоље војсковође. За поприште су одредили Косовско поље код Приштине. Бој је започео у видовданско јутро, у уторак 15. јуна 1389. године (28. јуна по новом календару). Ако се као одредница узме Муратово турбе, коњице су се сукобиле негде близу састава Лаба и Ситнице. Изгледа да су у почетку Срби имали видног успеха. Претпоставља се да је Вук Бранковић, који је заповедао десним крилом, разбио одреде Муратовог сина Јакуба. 
Тада су се догодиле две погибије које су учиниле да Косовска битка засени већу и судбоноснију Маричку битку. Изгледа да је прво главу изгубио султан Мурат I. Кнез Лазар је био битку у центру и вероватно се из тог дела војске одвојила група витезова у којој је био племић Милош и кренула према заповеднику османлијске војске. Није јасно да ли су се српски витезови пробили уз борбу, како то пише у оновременој преписци Фиренце са Стефаном Твртком I, или се један од њих претварао да се предаје како то говори касније предање. Извесно је да се Милош појавио пред султаном наоружан и убио га. То је једини случај у историји ратова Османлија у Европи од Цариград до Беча да је султан био убијен на бојном пољу. 
После Муратове смрти настала је збрка у којој се најбоље снашао султанов други син Бајазит I Јилдирим. Наредио је да се прикрије султанова смрт, а позвао је и погубио брата Јакуба као могућег претендента на престо. Потом је сабрао све турске снаге, учинио одлучни јуриш и преокренуо ситуацију на бојишту. Тада је погинуо и заповедник српске војске. Бајазит је заробио кнеза Лазара и одмах га погубио. Међу ретким племићима који су избегли смрти, налазили су се Влатко Вуковић и Вук Бранковић. Народно предање је потоњег осудило за издају и договор с Турцима, а Ћоровић је дао уверљиво објашњење о настанку тог неистинитог предања. 
Смрт султана Мурата I и чињеница да су се Турци брзо повукли са Косова, створили су утисак да су Срби изашли из битке као победници. У Европи су се појавили они који су славили хришћанску победу. Ипак, Косовска битка је била пирова победа. Последице битке су биле поразне по Србе. Изгубили су цвет свог племства и велики део војске. Зато је могуће да се Косовски бој опише као победа Срба, али и као њихов пораз и бескрајно расправља.
Погибијом кнеза Лазара, који је једини покушавао да заустави процес распадања српске државе, земља је доведена на ивицу катастрофе. Први исход Косовског боја можда никада неће бити расветљен због оскудности и неусаглашености савремених извора и брзо створене легенде којој су већ у XV веку подлегли потоњи хроничари. Какав год да је био, предање га је прихватило као пораз, што је потпуно разумљиво ако се сагледа у светлу изгубљене слободе, грчевите борбе за последње остатке државе и почетка непрегледног низа безнадних сеоба. Србија није пропала на Косову, али је ова кључна битка окренула њен историјски развитак у другом правцу.
Косовска битка и Лазарев избор Царства небеског прерасле су у легенду коју је народна традиција судбински везала за српског човека развивши колективно осећање одговорности и уздигнувши га на висину моралне обавезе окајања греха, не молитвом, него свесном борбом.
Симбол Косова се временом обликовао у посебну етику, која је, уз православну цркву као основног носиоца, често била једини елемент свести заједништва, обележје припадности једном народу дуго расутом по околним царствима. Постао је симбол отпора туђој религији и култури, које су се упорно и систематски трудиле да Србе потчине, прогутају и претопе, пре свега духовно, уништавајући све што би их подсећало на њихову постојбину и национални идентитет.
Косовски мит је у току протеклих векова био толико чврсто усађен у народну свест, да је постао основно и трајно обележје једног менталитета, и како се показало, неугасиво надахнуће, страховит унутрашњи набој у свим ослободилачким покретима, устанцима и ратовима, нарочито у XIV и XV веку.
После Косовске битке, на обезглављену Србију је напала и Угарска, зато је кнегиња Милица, уз саветовање са патријархом и сабором, донела одлуку да се као врховни господар призна нови султан Бајазит I. Малолетни наследник кнеза Лазара, Стефан Лазаревић је морао у име Моравске кнежевине прихватити вазалне обавезе према султану. Србија је као вазална област слала султану помоћне одреде у ратовима и свакако некакво годишње новчано давање. У таквом вазалном положају је постојала скоро 70 година. Тако је делимично сачувала своју самоуправу у унутрашњим питањима, а повремено је покушавала водити и самосталну спољну политику. 
Кнез Стефан Лазаревић је био један од вазала Бајазита I у сукобу код Анкаре, када су Монголи победили Турке и заробили султана 1402. Враћајући се после битке кроз Цариград у Европу син кнеза Лазара, Стефан Лазаревић, добио је титулу деспота од византијског цара. На повратку је дошло на Косову пољу до битке у којој су на једној страни били Стефан и Вук Лазаревић, а против њих Ђурађ Бранковић и Турци. Ову битку и ону од пре 13 година неки учесници и сведоци су у својим причама спојили.
Од 1402. године и све до 1459. године Србија којом су владали деспоти зове се Српска деспотовина. 
Деспот Стефан Лазаревић је успео да добије Београд и Мачву од мађарског краља Сигисмунда 1403. године, али је морао постати краљев вазал. Богати рудници сребра и стални прилив становника у државу деспота Стефана Лазаревића омогућили су опоравкак Србије после пропасти на Косову. Београд је постао престоница деспота, који је у град населио најбогатије људе и трговце.
За време владавине деспота Стефана Лазаревића Србија доживљава препород. Развија се војно, политички и економски, а територијално се шири. Култура у њој била је за пример. Деспот Стефан је упамћен као витез, али и песник. Његова најпознатија песма је "Слово љубве" (Реч о љубави). 
Деспотовина је значајно проширена када је Балша III пред смрт средином 1421. дошао на двор ујака Стефана Лазаревића и оставио му Зету у наслеђе. После неколико година, Стефан је на сабору у Сребреници (на Руднику) за наследника одредио сестрића Ђурађа Бранковића, а умро је код Крагујевца 19.7.1427.
Владавина Ђурађа Бранковића, сина Вука Бранковића, почела је смањењем Српске деспотовине. У време сахране Стефана Лазаревића, султан Мурат II напао је и освојио Крушевац. Угарски краљ је Ђурађу одузео и престоницу Београд. Ипак, Србија је остала довољно јака да сачува свој двоструко вазални положај. 
Ђурађ Бранковић је искористио своје дипломатско умеће и ојачао везе са Угарском. Своје велико богатство је употребио за изградњу Смедеревске тврђаве на обали Дунава, која је постала нова престоница. Нови главни град Србије је био добро утврђен и имао је важну улогу у одбрани Србије од Турске. Вазални положај Србије више није био сигуран и Турска је намеравала да стави Србију под пуну власт. Упркос територијалним губицима деспот Ђурађ је одолевао Турцима. Убрзо после његове смрти Србија пада под турску власт.
Србија је током средњег века у потпуности преузела римско-византијску цивилизацију, културу и право. Српски град Ново Брдо, код данашње Приштине, је у 14. веку имао 50.000 хиљада становника (тада је Лондон имао 10.000 становника). У то време су 99% становника на Косову били Срби. Рудник сребра и злата код Новог Брда је тада снабдевао 20% европских потреба за племенитим металима, а после припајања Сребренице тај удео је порастао на 35%. Београд је у 15. веку имао 100.000 становника, био је највећи град у Европи и културни центар Србије. Смедерево, град близу Београда, је био главни град Србије пре пада под Османско царство. Данас је у Смедереву највећа очувана тврђава у Европи.
Напомена: 


Делови територије данашње Србије су били у саставу Османског царства у периоду од XV до 20. века. У састав Османског царства су најпре, почетком 15. века, укључени југоисточни делови данашње Србије (околина Ниша), затим, средином 15. века (1459. године), цело подручје Српске деспотовине, и коначно, између 1521. и 1552. године и цело подручје данашње Војводине. Од краја 17. века, у северним деловима данашње Србије (Бачка, западни Срем) османску ће власт заменити хабзбуршка, која ће се између 1718. и 1739. проширити и на друге делове територије данашње Србије (источни Срем, Банат, Мачву, Шумадију, Браничево, Тимочку Крајину). После 1739. године, граница османског и хабзбуршког домена се налази на Сави и Дунаву. Србија ће своју државност почети да обнавља у 19. веку, након Првог (1804. године) и Другог српског устанка (1815. године), најпре у виду вазалне кнежевине, да би потпуну независност стекла 1878. године. Неки јужни и западни делови данашње Србије остаће под османском влашћу све до 1912. године. Период османске управе трајао је различито у деловима данашње Србије; најкраће су под турском влашћу били неки делови Војводине (око 150 година), а најдуже неки делови јужне Србије (око 5 векова).
Османско царство је основано 1299. године од стране емира Османа Гази. Убрзо је почело своја освајања и ширење према Балкану. Први напад на српску војску је био на реци Марици (1371. године), где је поражена српска властела из Македоније са војском од 20.000 војника против Турака, чије су снаге бројале око 11.000 војника. До 1389. Османско царство је већином поседовало јужни и источни део Балкана. Године 1389. султан Мурат I је послао писмо српском кнезу Лазару, са захтевом да прими ислам и постане вазал према Османлијама или ће га он напасти. Лазар је одбио да пређе на ислам и прихвати вазалство и 28. јуна 1389. је отпочела Битка на Косову, у којој је поражена војска кнеза Лазара, Вука Бранковића и Влатка Вуковића, али је убијен и Османски султан Мурат I, па га је наследио син султан Бајазит I.
Битка на Косову је дефинитивно решила судбину Србије, јер након ње у земљи више није било силе која би могла да се супротстави Турцима. То је био нестабилан период у коме су владали син и наследник кнеза Лазара деспот Стефан Лазаревић, који је био прави витез европског типа, војсковођа и писац, а затим његов рођак Ђурађ Бранковић, који је престоницу државе преселио на север, у новоизграђени град Смедерево. Турци су наставили своја освајања све док нису успели да заузму целу територију Српске деспотовине 1459. године, освојивши Смедерево, а затим да заузму и Босанску државу (1463. године).
На кратко, српска државност је обновљена на подручју Панонске низије, под царем Јованом Ненадом (1526—1527. године) и војводом Радославом Челником (1527—1530. године), али се после тога и на овом подручју успоставља непосредна турска власт.
Турци су се, током периода своје непосредне владавине, нарочито окомили на српску аристократију, истребљујући физички друштвену елиту. Пошто је Турска царевина била исламска држава теократског типа, у којој су хришћански Срби били народ другог реда, изложени насиљу, понижавању и експлоатацији, српски живаљ је напуштао развијена и урбанизована рударска, занатска и трговачка средишта и повлачио се у неприступачне планине, бавећи се углавном сточарством, док су се неки одметали у хајдуке.. 
Услед процеса исламизације, велики број Срба је прешао на исламску веру, што је био услов за напредак у државној служби Отоманске империје, а неки исламизовани Срби (као Мехмед-паша Соколовић) су доспели до највиших друштвених положаја у империји. Временом су потомци ових исламизованих Срба развили посебан национални идентитет и данас су познати као Бошњаци.
У почетку су све Турске територије на Балкану биле у саставу Румелијског пашалука (до 1541), а затим се оснивају нови пашалуци у чијем се саставу налази подручје данашње Србије. Турска управа на подручју данашње Србије укључивала је следеће пашалуке (вилајете, ејалете): 
Европске силе, нарочито Аустрија, водиле су бројне ратове против Турске царевине. На њиховој страни су били Срби, који су им помагали, иако су живели под турском влашћу. Током турско-аустријског рата (1593—1606) Срби су 1594. подигли Банатски устанак у панонском делу Турске царевине, у Банату, а царевина им се осветила спаљивањем моштију Светог Саве – највеће српске реликвије, коју су поштовали чак и муслимани српског порекла. Друго жариште отпора Турцима створили су Срби у Херцеговини, али су склапањем мира између Турака и Аустрије били препуштени турској одмазди. Такав след догађаја је постао уобичајен током наредног периода.
Још од 14. века, Срби су се, бежећи од Отоманске претње, селили са подручја средњовековних српских држава на простор Панонске низије, који је био под управом Угарске краљевине. Угарски владари су радо примали ове Србе, које су укључивали у угарску војску да се боре против турских освајача. Када је велики део некадашњих угарских територија укључен у Османско царство, готово сви Срби су се нашли у границама турске државе, која је такође насељавала Србе у Панонску низију, где су јој служили као војници и сељаци. 
У Великом рату (1683–1690) између Турске и Свете лиге, уз папину помоћ, учествовале су Аустрија, Пољска и Венеција. Аустрија је подстицала Србе на буну против турске власти. Ускоро је цео западни Балкан био захваћен устанцима од Црне Горе, преко Далмације и Подунавља до Старе Србије (Македонија, Рашка, Косово и Метохија). Када је аустријска војска почела да се повлачи из Србије, позвала је и српски народ да се повуче са њом, на њену територију. Бирајући између турске освете и живота у једној хришћанској царевини, масе Срба су напустиле своју постојбину и 1690. године, под вођством свог патријарха Арсенија Чарнојевића кренуле на север. Тада су многе области на југу Балкана остале ненасељене, што су Турци користили да исламизују Рашку област, Косово и Метохију и делимично Македонију.
Крајем 17. века, Аустријанци су истерали Турке из већег дела Панонске низије (укључујући Бачку и северозападни Срем), а границе успостављене 1699. године остављају у саставу Турске царевине Банат и југоисточни Срем. 
Када је српска етничка територија, 1716—1718, од Далмације, преко Босне и Херцеговине до Београда и Подунавља опет постала поприште новог аустијско-турског рата, који је водио аустријски војсковођа Еуген Савојски, Срби су узели учешће у борби на страни Аустрије. Турска је тада, тзв. Пожаревачким миром изгубила све територије у Подунављу (Банат и део Срема), Смедеревски санџак и северну Босну, Малу Влашку, делове Далмације и Пелопонез. На подручју Смедеревског санџака Аустријанци су формирали покрајину под називом Краљевина Србија (постојала од 1718. до 1739. године).
Новим ратом и Београдским миром (1739. године) Турска је успела да поврати део територија што је претходним изгубила, укључујући све територије јужно од Дунава и Саве, као и Малу Влашку. Локално српско становништво опет је погодило ратно разарање, прогони и одмазде.
Последњи аустријско-турски рат био је Дубички рат (1788—1791), у коме је опет Аустрија позивала хришћане у Босни да се дигну на устанак. Након њега нових аустријско-турских сукоба више није било све до двадесетог века и пропасти обе царевине.
После првог (1804) и другог (1815) српског устанка, Србија добија аутономију у оквиру Османског царства. У почетку је аутономна Србија укључивала само подручје дотадашњег Београдског пашалука (Смедеревског санџака), да би 1833. добила територијално проширење. Године 1805. успостављен је Правитељствујушчи совјет сербски, као један од централних органа власти у обновљеној Србији.
Током Хетерије у Нишу се ствара јача завереничка група са циљем да се Србија и српске територије прикључе устанку. Међутим, 1821. Турци откривају завереничку групу, вође су обесили, а остале казнили. Најпознатији међу ухапшенима био је владика Милентије.
Године 1841. на простору нишке, лесковачке, пиротске и врањске нахије избија Милојева и Срндакова буна са циљем да се ослободи југоисточни део Србије а сама буна превазилази ове просторе и шири се на делове кумановске нахије као и на просторе данашње Бугарске. Српска влада тада проглашава неутралност у односу на догађања, а на терену устанак је био слабо организован и брзо је био сломљен што је резултовало осветом и прогонима. 
Потпуну независност од Османског царства Србија добија 1878. године, као и ново територијално проширење на простор данашње југоисточне Србије, да би после Балканских ратова из 1912 и 1913. године, и новог територијалног проширења Србије, турска управа престала на целој територији данашње Србије. Тиме се завршава период турске власти у историји Србије.

Преузето са енглеске википедије

Свеви или Свеби (, "-{Suebi}-", "-{Suevians}- ("Јорданес, Прокопије")" или "-{Suevians}-") су били германски народ пореклом из близине Балтичког мора
Праћење развоја, као и саму етногенезу Свева отежава то што су многа германска племена себе самовољно сврставала у Свеве, како би се окористила њиховом ратничком славом. Тако и Цезар, који је 58. године п. н. е. поразио у Галији свевског кнеза Ареовиста, под именом Свева подразумева Германе источно од Убиера и Сигамбрера, племена која су већ тада била романизована, а западно од Херуска. И Касије Дион (Lucius Cassius Dio Cocceianus, 160.-229., римски сенатор, конзул, писац и историчар) уочава жељу неких Германа да се незаслужено назову Свевима, па упозорава да „многи истичу своје право на назив Свеви“. Како ћемо касније да видимо овој збрци је допринела и специфична свевска фризура, коју су као сопствено обележје присвојили и припадници других племена.
Колико су Свеви били силан и славан народ одлично говори и подела старогерманског времена, које се по немачком историчару Венскусу (Reinhard Wenskus, 1916—2002.) дели на доба Свева и на доба Гота, па је разумљиво да су многи желели да се уброје у један од ова два моћна племенска савеза.
Сматра се да су Свевима у време Тацита припадали Маркомани, Хермундури, Квадени, Лангобарди и, можда, Англи, док су за најплеменитије Свеве сматрани Семнони који су живели између Елбе и Одре. Само пола века касније Птолемеј из Александрије у овај савез (Syeboi) убраја Англе, Семноне, велике Бруктерере, Ангриваре и Тевтоноаре (на доњој Елби), а наводи и да се једна река у близини Одре зове Syebos.
По доласку Гота у 3. веку, а посебно Хуна који су у 4. веку тешко поразили пангермански савез у данашњој централној Немачкој, утицај и моћ Свева рапидно опадају. У савезу са германским Вандалима и иранским (можда и словенским) Аланима једно једино племе Свева 31.12.406. под вођством Еменриха (шпан. и порт. Hermerico, 360.-441.) прелази границу Римског царства, поражава римску војску у бици код Мајнца (лат. Mogontiacum) и продире до римске провинције Хиспаније (данашња Шпанија), где по старом варварском обичају лутријом добија Галицију.
Оном делу Свева који су остали у старој домовини придружују се и у њих се стапају делови Квадена, док се део Свева 470. придружио Алеманима са којима се десет година касније стопио. Почетком 5. века, међутим, делови Алемана узимају име Свева. На средњем Дунаву Свеве покоравају и асимилирају Лангобарди око 540. под вођством кнеза Ваха (Wacho). Позно-римски историчар Јорданес (Jordanes или Jornandes, умро око 552.) још око 550. разликује Алемане од Свева, при чему ове прве локализује на Алпима, а друге у Алеманији, која се налазила на југозападу данашње Немачке. У овом делу Европе се још задржало име Свева у данашњим Швабама (нем. Schwaben), за које се верује да су проистекли из Алеманског савеза. По начину изговора имена може да се претпостави да су Банатске Швабе (нем. Siebenbürgen) потомци Дунавских Свева, односно неког њиховог дела који се одупро асимилацији Гота и Лангобарда.
По Тациту Свеви су посебно поштовали култ Нертуса, односно Мајке земље. Осим тога, Тацит нас обавештава и о светом лугу код Семнона у који обични смртници смеју да улазе само везани како би демонстрирали своје покоравање боговима.
Посебно је позната и типична фризура слободних Свева, такозвана „свевска пунђа“, којом су се ови разликовали како од робова, тако исто и од припадника осталих племена, али и да би у боју изгледали вишим. Пунђа се правила тако што би мушкарац своју косу чешљао на страну, затим је уплетао и увијао на темену. Ова мода се временом проширила и међу племенима у окружењу, па римски песник Марцијал (Marcus Valerius Martialis, од 38.-40. до 102.-104. н. е.) пише: „Са косом увезаном у пунђу дођоше Зугамбри."
Док су се Вандали и Алани сукобљавали са Францима око тога ко ће владати Галијом, дотле су Свеви под краљем Хермериком кренули јужније, прешли Пиринеје и дошли на подручје Пиринејског полуострва. Пролазећи кроз Баскију, они се населише у Галицији у северозападној Шпанији.
Положили су заклетву римском цару Хонорију и добили су царско одобрење да се населе под властитом аутономном управом. У слично време кад и Галиција и Британија је била под властитом управом. То су била прва подкраљевства која су се почела формирати на територији распадајућег Западног римског царства. Свевска Галиција је представљала прво подкраљевство, које је ковало властити новац.
Успостављено 410. Свевско краљевство Галиција је трајало до 584. За разлику од Остроготског у Италији или Визиготског краљевства у Шпанији, Галиција никад није добила неки већи политички значај.
Врло мало је остало од германског језика, јер су Свеви брзо прихватили локални шпанско-римски језик.
Процењује се да број Свева који су дошли у Галицију није био већи од 30.000. Град Бракара Августа (данашњи Брага) постао је престолница Свева.
Док су 416. Визиготи дошли на Пиринејско полуострво да се боре против Вандала и Алана, Свеви су проширили своје краљевство. У најбољим данима краљевство се простирало до Мадрида или Севиље.
Краљ Хермерик је 438. склопио мир са локалним шпанско-римским становништвом и абдицирао у корист сина Рехила. Рехил умире 448, а Рехијар постаје краљ и прелази на католичанство 447. године. Католичанство постаје службена религија, иако ни Свеви ни велики дио локалног становништва не припадају тој религији.
Визиготски краљ Теодорик II побјеђује Свеве и отада Свевско краљевство почиње да се смањује.
Визиготски краљ, Леовигилд осваја краљевство Свева 585. године, а задњи Свевски краљ Андрека силази са престола.
Визиготи освајају Свевско краљевство 585. године.



Ба је насеље у Србији у општини Љиг у Колубарском округу. Налази се на 20 km од Бање Врујци, на југоисточним падинама Сувобора под самим Рајцем. Село је бачког типа, каква су и села у окружењу. Према попису из 2011. било је 477 становника.
Село Ба се налази у врху долине Врела, на падинама и обалама лево и десно од реке. Изнад Врела дижу се врло стрми одсеци планине Рајац. На овим одсецима, према северу избија из кречњака јако крашко врело. Само извориште и поток, који из њега настаје су познати у народу под именом Врело. Атар села Ба је брдско-планинске природе. Сам одсек из кога извире Врело се налази на надморској висини од 350м и веома је стрм. Од 1970. изворишта Врела користи се за водовод, на око 50 метара низводно налази се контролно водоводна зграда, поред самог пута. Недалеко одатле налази се сеоска црква, која је изграђена 1873. и посвећена је Св. пророку Илији. Сами одсеци су обрасли густом лишћарском шумом. У близини изворишта Врела изграђен је рибњак за калифорнијску пастрмку. На изворишту Врела су током 19. века и у првој половини 20. века налазило у низу неколико воденица. Од тих воденица, крајем 20. века остала је само једна. Преко одсека изграђен је макадамски пут од села Ба до колибишта Срасла буква. Године 1953. основано је предузеће „Кречњак“ (данас у саставу „РЕИК - Колубара“), које се налази у самом центру села. Тада је отворен велики каменолом и кречана, која се налази око 150 метара изнад села, на стрмој кречњачкој страни. Становници села Ба су се масовно запошљавали у овом предузећу чиме је заустављена миграција село-град. Међутим, отварање каменолома утицало је на саму животну околину због свакодневног минирања, које је стварало велику буку и прашину чије наслаге су прекривале кровове кућа и крошње дрвећа. 1944. године средином јануара у селу је одржан Светосавски конгрес припадника Југословенске војске у отаџбини.
У насељу Ба живи 485 пунолетних становника, а просечна старост становништва износи 43,6 година (42,9 код мушкараца и 44,3 код жена). У насељу има 170 домаћинстава, а просечан број чланова по домаћинству је 3,56.
Ово насеље је великим делом насељено Србима (према попису из 2002. године), а у последња три пописа, примећен је пад у броју становника.































































































Хромозом 17 је аутозомни хромозом седамнаести по величини у хуманом кариотипу. Према положају центромере припада субметацентричним хромозомима. Према Денверској конференцији из 1960. године сврстан је у Е групу. Изграђен је од 92 милиона парова база ДНК што представља од 2,5-3% укупне количине ДНК у ћелији.
Гени мапирани на овом хромозому узрокују следеће болести и поремећаје:

































Октиси () су насеље у Републици Македонији, у крајње западном делу државе. Октиси припадају општини Струга.
Насеље Октиси је смештено у крајње западном делу Републике Македоније, близу државне границе са Албанијом (6 км западно од насеља)]. Од најближег града, Струге, насеље је удаљено 6 км западно.
Октиси се налазе у историјској области Дримкол, која обухвата приобаље Охридског језера, око места истока реке Црни Дрим из језера. Насеље је смештено на северозападној страни језера. Западно од насеља издиже се планина Јабланица, док се источно пружа Струшко поље. Надморска висина насеља је приближно 740 метара.
Клима у насељу, и поред знатне надморске висине, има жупне одлике, па је пре умерено континентална него планинска.
Октиси су према последњем попису из 2002. године имали 1.075 становника. 
Село је по присутним народностима мешовито:
Већину становника чине муслимани македонског порекла, тзв. Торбеши.
Претежна вероисповест је ислам, а мањинска православље.

Габалавци () су насеље у Републици Македонији, у јужном делу државе. Габалавци припадају општини Битољ.
Насеље Габалавци је смештено у јужном делу Републике Македоније. Од најближег већег града, Битоља, насеље је удаљено 19 км северно.
Габалавци се налазе у западном делу Пелагоније, највеће висоравни Републике Македоније. Насељски атар је на северу равничарски, док се на југу издиже Облаковска планина. Северно од села тече речица Шемница. Надморска висина насеља је приближно 690 метара.
Клима у насељу је умереноконтинентална.
Габалавци су према последњем попису из 2002. године имали 114 становника. 
Претежно становништво по последњем попису су етнички Македонци (100%).
Већинска вероисповест био је православље.
Становништво Габалаваца се углавном бави земљорадњом (посебно узгајањем жита.
У Габалавцима се налази и основна школа са 4 разреда као и продавница.

Пећина Ласко () налази се на југозападу Француске и чувена је по својим полихромним цртежима из доба касног палеолита. Пећина се налази у близини места Монтињак у департману Дордоња. Укупна површина пећине је око 120 м². Сматра се да су цртежи у пећини Ласко стари 17.300 година. На цртежима су представљене велике животиње, од којих се за већину може анализом фосила потврдити да су живеле у овом крају. То су: коњи, бизони, говеда, јелени и планинске овце, а ређе: медведи, носорози и крупне мачке. 
Године 1979. пећина Ласко је, заједно са другим преисторијским налазиштима у долини реке Везер, стављена на УНЕСКО листу Светске баштине.
Сматра се да су палеолитски људи у пећинама вршили магијске ритуале. Последњих година представљена је теорија да цртежи у пећини Ласко представљају праисторијске слике сазвежђа.
У позно лето 1940. осамнаестогодишњи Марсел Равида () је открио улаз у пећину Ласко. Касније се вратио у њу са три пријатеља. Њих четворица су открили да су зидови пећине прекривени представама животиња. Пећина је отворена за јавност 1948. До 1955. угљен-диоксид, који су производили око 1200 посетилаца на дан, видљиво је оштетио цртеже. Пећина је затворена за јавност 1963, цртежи су рестаурирани у оригинално стање, а пећина је стављена под стални надзор стручњака. 
Реплика две најзначајније дворане пећине, велике дворане бикова и галерије слика, под именом Ласко -{II}- (-{Lascaux II}-), отворена је 1983, 200 метара од оригиналне пећине. Репродукције осталих цртежа из пећине Ласко су приказане у Центру за преисторијску уметност у Ле Тоту. 
Од 1998. пећину су заразиле гљивице. Разлог за ово би могао бити систем за проветравање, јако осветљење, или превелики број посетилаца. Године 2008. установљено је присуство гљивице Stachybotrys коју стручњаци покушавају да одрже на одстојању од цртежа. Данас приступ пећини има само неколико стручњака, и то само по пар дана месечно. Процедуре које су коришћене за уклањање гљивица оставиле су тамне мрље на зидовима и оштетиле пигменте.
Међу откривеним предметима налазе се 403 камене алатке, 28 алатки од кости, 113 фрагмената алатки биљног порекла, 10 комада накита од пробушених шкољки, и бројни трагови боја и смола (ћилибара). Поред лампи, боја и остатака хране, пронађени су врхови стрела, стругачи и сечива. Судећи по малом броју пронађених алатки, у пећини се није становало. 
Боје са цртежа у пећини анализиране су електронским микроскопом. Црне боје су оксиди мангана, док су жути, наранџасти и црвени пигменти оксиди гвожђа. Сви они су коришћени у чистом облику, без мешања са другим минералима и без термичке обраде..

ТеХ (изговара се "тек" или "тех") систем је за обраду и прелом текста на рачунару. У основи овог система лежи МЕТАФОНТ, језик за опис фонтова и словни облик "Computer Modern". Његов творац је Доналд Кнут, а прва стабилна верзија је реализована 1978. године. Његова основна сврха је писање докумената, чланака и књига које лепо изгледају, структурирано и једноставно генеришу текст који у себи садржи и друге штампане садржаје сем обичног текста, а ту се првенствено мисли на научне текстове са сложеним математичким формулама и функцијама као и другим симболима. TeX је слободан софтвер, и као такав је доступан широком кругу корисника.
TeX је популаран у академској сфери, нарочито када су у питању математика, компјутерске науке, економија, инжењерство, физика, статистика, и квантитативна психологија. У великој мери је распрострањен у Unix troff, другом омиљеном систему за форматирање текста, у многим Unix инсталацијама, и користи се за различите намене. TeX је општеприхваћен као најбољи начин за слагање сложених математичких формула, нарочито када се користи у облику LаTeX, ConTeXt или неког другог пакета шаблона, а данас се такође користи и за друге словослагачке послове. Широко коришћен MIME type за TeX је codice_1. У оквиру припрема система, његово име је стилизовано као TeX.
Када је 1968. године објављен први том "The Art of Computer Programming" аутора Доналда Кнута слагање слога је извршено hot metal typesetting, а подешено на Monotype Corporation. Ова метода, која датира из 19. века, произвела је "добар класични стил" цењен од стране Кнут-а. Када је, 1976. године, објављено друго издање другог тома цела књига морала је поново да прође слагање слога пошто је Monotype технологија увелико замењена phototypesetting, и оригинални фонтови више нису доступни. Када је Кнут видео галерију доказа његове нове књиге 30. марта 1977. године, нашао је да страшно лоше изгледају. У то време, Кнут је видео по први пут излаз дигиталне припреме система високог квалитета, и заинтересовао се за дигиталну типографију. Разочаравајућа галерија доказа дала му је финалну мотивацију да реши проблем једном за свагда и да за све дизајнира сопствени систем за слагање слога. Дана 13.03.1977. године, написао је допис самом себи у којем описује основне карактеристике TeX-а.
Он је планирао да га заврши током одмора 1978. године, али се десило да развој није замрзнут и спреман за употребу све до 1989. године, више од десет година касније. Десило се да је Guy Стил посетио Станфорд Универзитет током лета 1978. године, када је Кнут развијао своју прву верзију TeX-а. Када се те јесени Стил вратио на Масачусетски технолошки институт, преписао је TeX улаз/излаз (I/O) да ради под Incompatible Timesharing System (ITS) оперативим системом. Прва верзија TeX је написана у SAIL programming language и предвиђена да ради на PDP-10 под Stanford WAITS оперативним системом. За касније верзије TeX-а, Кнут је измислио концепт literate programming, начин да се произведе компактибилни изворни код и умрежену документацију написану у TeX-у из истог почетног фајла. Коришћен је језик који се зове WEB и производи програме у DEC PDP-10 Pascal.
Нова верзија TeX, преписана од нуле и названа TeX82, објављена је 1982. године. Међу другим променама, оригинални алгоритам за прелом речи на крају реда је замењен новим алгоритмом који је написао Франк Лианг. Такође, TeX82 користи fixed-point arithmetic уместо floating-point, како би се осигурала репродуктивност резултата у различитим рачунарима, и укључује праву Turing-complete програмског језика, након интензивног лобирања од стране Guy Steele. Године 1989. Доналд Кнут је објавио нову верзију TeX-а и МЕТАФОНТ. Упркос жељи да задржи програм стабилним, Кнут је схватио да 128 различитих карактера за унос текста није довољно да прими друге језике сем енглеског; стога је главна промена у верзији 3.0 способност TeX-a за рад са 8-битним улазом, дозвољавајући 256 различитих знакова уноса текста.
Од верзије 3, TeX се користио карактеристичним нумеричким системом за означавање верзије, где су допуне означене додавањем екстра цифре на крају децимале, тако да број верзија асимптотски тежи . То је одраз чињенице да је TeX сада веома стабилан, а само су мале исправке предвиђене. Тренутна верзија TeX-а је 3.14159265; последњи пут је ажуриран 2014-01-12. Дизајн је замрзнут након верзије 3.0, нове карактеристике или фундаменталне промене неће бити додаване, тако да ће све нове верзије садржати само bug fixes. Иако је сам Доналд Кнут предложио неколико области у којима би се TeX могао побољшати, он је навео да чврсто верује да има непромењен систем који ће произвести исти излаз сада и у будућности, што је важније од увођења нове функције. Из тог разлога он је изјавио да је "апсолутно коначна промена (да се учини након моје смрти)" да се промени број верзије на , и у том тренутку све преостале грешке ће постати карактеристике. Такође, METAFONT након верзије 2.0 асимптотски тежи , и сличне промене ће бити примењене након Кнутове смрти.
Пошто је изворни код TeX-a у суштини у јавном домену (види доле), другим програмерима је дозвољено (и изричито се подстичу) за побољшање система, али је потребно да користите други назив за дистрибуцију модификованог TeX-а, што значи да у изворни код могу даље развијати. На пример, омега пројекат је развијен после 1991. године, првенствено за побољшање Тек за вишејезичне припремне способности. Кнут је развио "незваничну" модификовану верзију, као што је TeX-XeT, који омогућава кориснику мешовите текстове написане лева на десно и са десна на лево у писаној форми, а у истом документу.
TeX команде обично почињу са backslash и груписане су у витичастим заградама. Скоро све синтаксне особине TeX-а се могу мењати у ходу, што TeX улаз чини тешким за анализу осим самог TeX-а. TeX је macro- и token-based language: много команди, укључујући и оне које дефинише корисник, је проширено у ходу, а само су извршни непрошириви токени остали. Због тога је само проширење практично без споредних ефеката. Tail recursion макрои не заузимају простор меморије, а if-then-else конструкције су на располагању. Ово чини да је TeX Turing-complete језик чак и на нивоу проширења. Систем се може поделити у четири нивоа: у првом, карактери се читају из улазног фајла и додељен им је код категорије (понекад се назива "catcode", скраћено). Комбинација backslash (заправо, било који знак од нулте категорије) затим слова (карактери категорије 11) или неког другог карактера замењује контролни знак секвенце. У том смислу, ова фаза је као лексичке анализе, иако не формира бројеве из цифара. У наредној фази, са могућношћу проширења контролне секвенце (као што су уређаја или дефинисаним макроима) су замењени њиховим текстом. Улаз за трећу фазу је тада ток знакова (укључујући и оне са посебним значењем) и unexpandable контролне секвенце (обично задатке и визуелне команде). Сада се карактери монтирају у параграфу. TeX-ов алгоритам за прелом параграфа ради тако што оптимизује тачку прелома за цео параграф. Четврта фаза прекида вертикалну листу линија и другог материјала у оквиру једне стране.
TeX има прецизно знање о величинама свих знакова и симбола, као и начина на који користи ове информације, и начина на који израчунава оптимали распоред слова по реду и редова по страни. На крају производи DVI фајл ("DeVice Independent") који садржи коначне положаје свих знакова. Овакав codice_2 фајл може бити штампан директно на одговарајући штампач, или може бити конвертован у други формат. Данас се често користи pdfTeX, којим се потпуно заобилази DVI. Основни систем разуме око 300 команди, које се зову "primitives". Ове команде су ниског нивоа и ретко се користе од стране корисника, а већина њих обезбеђује функционалност формата датотека (predumped memory images of TeX after large macro collections have been loaded). Кнутов оригинални подразумевани формат, са додатних 600 команди је Plain TeX. Најраспрострањенији формат је LaTeX, првобитно развијен од стране Леслие Лампорт, који обухвата стилове докумената за књиге, писма, сјалдове, итд, и додаје подршку за референцирање и аутоматско нумерисање поглавља и једначина. Још један формат који је у широкој употреби је AMS-TeX, који је произведен од стране Америчког математичког друштва и пружа много више user-friendly команди, којима се може изменити часопис на начин да се уклопи са стилом њихове издавачке куће. Већина карактеристика AMS-TeX може се користити у LaTeX помоћу AMS "пакета". Ово се назива AMS-LaTeX. Други формати укључујући ConTeXt, пре свега се користе за стоно издаваштво и већином су написани од стране Hans Hagen на Pragma.
Једноставан Здраво свете програм у Plain TeX изгледа:
Ово може бити у датотеци "myfile.tex" јер је " .tex " уобичајена екстензија за обичне TeX датотеке. По default, све што следи је знак за проценат на линији за коментар, и то је текст који TeX игнорише. Покрећући на овом фајлу (на пример, куцајући tex myfile.tex у command-line interpreter, или позивајући га из графичког корисничког интерфејса) створиће се излазни фајл под називом "myfile.dvi", који представља садржај странице у device independent формату (DVI). DVI фајл може сада бити гладан на екрану монитора или конвертован у одговарајући формат за било који од различитих штампача чији device driver постоји (подршка за штампач углавном није карактеристика оперативних система у време када је створена TeX). Кнут је рекао да не постоји ништа инхерентно у TeX-у што захтева DVI као излазни формат, а касније Tex верзије, пре свега pdfTeX, XeTeX и LuaTeX, дају подршку директно у PDF.
Посебно за математичке формуле TeX нуди другачију текстуалну синтаксу. На пример, квадратна једначина (чије је решење квадратна формула) појављује се као:
Формула је штампана на начин као да је особа писала руком, или сложила једначину у текст. У документу, улазни део "математички модел" се врши почевши са $ симболом, затим се уноси формула у TeX синтакси, и затвара са другим истим симболом са којим је отворена. Кнут је у шали објаснио да је изабрао знак долар да укаже на почетак и крај математичког мода у plain TeX-у јер је слагање слога и математичких формула традиционално требало да буде скупо. "Display mathematics" (математичка формула представљена у центру новог реда) је слична предходном примеру али користи $$ уместо једног $ симбола. На пример, горња квадратна формула представљена на математички начин је:
Софтвер TeX-а обухвата неколико аспеката који нису били доступни, или су нижег квалитета у, другим програмима за припрему текста у време када је TeX објављен. Неке од новина су базиране на основу занимљивих алгоритама, а довеле су до неколико теза које су објавили Кнутови студенти. Док су нека од ових открића сада укључена у друге програме за слагања слога, други, као што су правила за математички размак, су још увек јединствени.
Пошто је основни циљ TeX језика квалитетна припрема за издаваче књига, Кнут је посветио велику пажњу размацима и правилима за математичке формуле. Он је радио на три рада који се сматрају стандардима изврсности математичке типографије: сложио је слог за књиге издавачке куће Addison-Wesley Publishing's (која је штампала књигу "The Art of Computer Programming"), а нарочито рад од Hans Wolf и Joseph Louis Lagrange (термодинамичке иновације, +1856); издања математичког журнала "Acta Mathematica" који датира из периода око 1900. године; и копију "Indagationes Mathematicae", Холандског математичког часописа. Кнут је пажљиво погледао ове штампане радове да би сортирао и пронашао најбољи скуп правила за размак. Док TeX даје нека основна правила и алате потребне да одредите одговарајуће размак, тачни параметри зависе од фонта који се користи за писање формуле. На пример, размак за Кнутов фонт Computer Modern је прецизно и фино подешен током година, а сада је и постављен; али када се други фонтови, као што су AMS Euler, користе по први пут, нови параметри размака морају бити јасно дефинисани.
Припрема слога за математичке формуле у TeX-у није без критике, нарочито у вези са техничким детаљима показатеља фонта, који су дизајнирани у ери када је значајна пажња посвећена захтевима за складиштење. То је довело до неких "hacks" преоптерећења у неким областима, што је заузврат довело до захтева за другим "hacks". На нивоу естетике, такође је критиковано освежавање текста. Спецификација OpenType math фонта се у великој мери ослања на TeX, али има и неке нове карактеристике / побољшања.
У поређењу са ручним припремама, проблем поравнања је лако решити у дигиталном систему као што је TeX, који, под условом да су обезбеђени добри примери за прелом реда, може аутоматски ширити размак између речи да попуни простор до краја реда. Проблем је, дакле, да се пронађе скуп контролних тачака које ће дати највише визуелно пријатан резултат. Многи алгоритми за поделу речи на крају реда користе "first-fit" approach, где су утврђене тачке прекида за сваку линију једна за другом, а не дозвољавају да се тачка прекида мења пошто је се изабрана. Такав систем није у стању да дефинише тачку прекида у зависности од ефекта који ће имати на следећим линијама. Поређења ради, "укупан-фит" алгоритама за разбијање линија који користи TeX, а који је развијен од стране Доналда Кнута и Michael Plass разматра "све" могуће тачке прекида у пасусу, и потом налази оптималну комбинацију линије прекида који ће произвести највише глобално пријатан аранжман.
Формално, алгоритам дефинише вредност под називом "лоше" која је повезана са сваким могућим преломом линије; лоше се повећава уколико се места на линији морају да протежу или превише смањују да би линија задржала тачну ширину. Казне се додају ако је преломна тачка посебно непожељна: на пример, ако се мора цртицом поделити реч, ако су две линије за редом преломљене на слогове на крају реда, или ако је врло лабава линија после које одмах следи веома кратка линија. Ако параграф садржи formula_1 могућих тачака прекида број ситуација које се морају проценити наивно је formula_2. Међутим, методом динамичко програмирање, сложеност алгоритма може се свести на formula_3 (види Велико О нотација). Даља поједностављења (на пример, не тестирају веома вероватну тачку прекида као што је растављање у првој речи на став), доводе до ефикасног алгоритма чији је покренут време је готово увек реда formula_1. Сличан алгоритам се користи за одређивање најбољих начина да се прекине параграф преко две стране, како би се избегло удовице или сирочад (линије које се појављују само на страници док је остатак параграфа је на следећој или претходној страни). Међутим, генерално, теза од Michael Plass показује како је проблем прелома стране може бити NP-complete због додатних компликација постављања фигура. TeX је усвојио неколико другиг програма за стварање алгоритма за прелом линије, као што су Adobe InDesign (a desktop publishing application) and the GNU fmt Unix command line utility.
У неколико техничких области, као што су информатика, математика, инжењерство и физика, TeX је постао де факто стандард. Бројни магазини, журнали и листови у овим областима су произведени употребном TeX-a или LaTeX-a, омогућавајући ауторима да пошаљу своје сирове рукописе написане у TeX-у. Многе публикације у другим областима, укључујући речнике и правне публикације, које су произведене користећи TeX, нису биле тако успешне као у више техничким областима, јер TeX је првенствено намењен математици. Када је дизајнирао TeX, Доналд Кнут није веровао да би један систем за слагање слога одговарао потребама свих; уместо тога, он је дизајнирао многе кукице унутар програма тако да је било могуће писати проширења, и објавио је изворни код, надајући се да ће издавачи прилагодити дизајн њиховим потребама. Док су такви додаци створани (укључујући и неке додатке од стране самог Кнута), већина људи ће повећати TeX само помоћу макроа и то је остао систем повезан са техничким припремама.
Могуће је користити TeX за аутоматско генерисање софистицираног распореда када су у питању XML податци. Разлике у синтакси између два описа језика може да се превазиђе уз помоћ TeXML. У контексту XML објављивања, TeX се на тај начин може сматрати као алтернатива за XSL-FO. TeX дозвољава да се научни радови у математичким дисциплинама своду на релативно мале фајлове, које би могле бити изречене на страни клијента, што омогућава потпуно слагање слога у научним радовима који се размењују преко раног Интернета, чак и када слање великих датотека било тешко. Ово је утрло пут за стварање спремишта научних радова, као што су arXiv, кроз које радови могу бити 'објављени' без посредника издавача.
Могуће је убацити TeX формуле у МедијаВики странице користећи codice_3 ознаку.
Значајна лица у TeX заједници укључујући TeX Users Group, која издаје TUGboat и "The PracTeX Journal", покривају широк спектар тема из дигиталне типографије од значаја за TeX. Deutschsprachige Anwendervereinigung TeX је највећа корисничка група у Немачкој. TeX Users Group је основана 1980. године у образовне и научне сврхе, и нуди организацију за оне који имају интерес за типографију и дизајн фонта, а при томе су корисници TeX система за слагање слога који је изумео Доналд Кнут. TeX Users Group заступа интересе TeX корисника широм света. TeX Users Group објављује часопис TUGboat три пута годишње. tex.stackexchange.com је активна локација за питања и одговоре како за нове тако и за искусне TeX кориснике подједнако.

Егејска уметност је најстарија и најзначајнија култура Европе. Почиње око 3000. п. н. е. а завршава се око 1100. п. н. е. када на њеном тлу настаје култура Грчке.
Егејска култура обухвата острва Егејског архипелага и Крит, који је изван егејских вода. (градови Кносос, Фесос...), Пелопонез на осточном делу (Микена, Тиринис и Фафио) и Малу Азију (западни део са Тројом)
Тло је одувек било шкрто, па живот није био лагодан. Али су занатски производи које су мењали за другу робу били изузетно квалитетни. Рано су почели да прерађују метал у виду оруђа и накита, радили су судове од глине танких зидова, глатке и лепо украшене. Егејци су путовали по целом познатом свету. Били су отворени, космополите, за разлику од Египћана.
Имали су робовласнички систем, али веома умекшан, са малим англомерацијама. То се види и по архитектури - градови нису опасани зидовима и нису на узвишењима. Од непријатеља су се бранили флотом. Нису се бојали сопственог становништва, поштовали су слободу и имали однос пун радости према природи и животу.
Егејци су имали култ матријархата, који је остатак поштовања мајке природе из праисторијског периода.
Егејска култура се дели на три периода:
Поимање религије је ведро, радосно, наивно, слободно. Нема храмова и свештеничког сталежа. Култна места су у природи са округлим жртвеницима. Нема већег поштовања загробног живота, јер нема ни гробница. Гробнице и култ мртвих се појављују тек у позној Микени (Агамнемонова гробница)
Уметност је такође била слободна и ведра. Везана је за архитектуру и решавање амбијента. Развијали су сликарство, рељеф и скулптуру. Нема строге репрезентативности и монументалности ни религијске туробности. Уметност је саставни део и пратећа форма живота. Окренути су експериментисању, па се јављају нова и другачија дела од до тад виђених.

Светски дан вода обележава се сваке године 22. марта. Тај дан је усвојен резолуцијом УН-а у децембру 1992. године. Већ од 1993. године овај дан је почео да се обележава и, временом, значај овог дана је почео да расте.
Овим даном Уједињене нације желе да подсете на важност заштите вода и на недостатак воде за пиће у многим крајевима света. Такође, од 2005. године до 2015. године се обележава деценија вода, тако да Светски дан вода има посебан значај ових година.
У Србији се Светски дан вода обележава бројним манифестацијама.

Џеферсон Дејвис (; Кристијен Каунти, 3. јун 1808 — Њу Орлеанс, 6. децембар 1889) је био амерички политичар и војсковођа. Дејвис је највише запамћен као први и једини предсједник Конфедеративних Америчких Држава (1861—1865), или Конфедерације, у време Америчког грађанског рата.
Џеферсон Дејвис рођен је на фарми (Кристијен Каунти, Кентаки) и био је најмлађе од десеторо деце Семјуела и Џејн Дејвис. У младости породица му се неколико пута селила. 1812. године трајно су се населили у Вилкинсон Каунтрију, Мисисипи. Дејвис је 1813. започео са образовањем, заједно са сестром Мери. 1815. уписан је у Католичку школу Свети Тома Аквински у Вашингтон Кантрију, Кентаки.
Као кадет 1824. уписао се на Војну академију Вест Поинт у Њујорку. 1828. је дипломирао на Вест Поинту и постао потпоручник. Додељен му је војни род пешадије и стациониран је у тврђави Форт Крофорд. Крајем исте године је премештен у Форт Винебаго, Висконсин. Године 1831. добио је упалу плућа, па је премештен назад у Форт Крофорд. 1832. Дејвис је упућен у место Галена, Илиноис, као заповедник одреда који је требало да одвоји рударе од земље која је припадала америчким Индијанцима.
Прво борбено искуство Дејвис је стекао служећи у Рату Црног Јастреба, 1832. Он је лично пратио Црног Јастреба на путу у затвор. Дејвис постаје поручник 1833, а 1834. премештен је у Форт Гибсон.
17. јуна 1836. Дејвис се оженио Саром Тејлор, кћери пуковника Закарија Тејлора (каснијег генерала и председника САД). 30. јуна 1836. Дејвис напушта војску. Од свог брата Џозефа Џеферсона је добио плантажу у Мисисипију. Након свега три мјесеца брака Сара је умрла од маларије. Дејвис је у међувремену пловио по свијету, обишао између осталог Хавану и град Њујорк. Затим се вратио на плантажу и посветио производњи памука. У исто време студирао је и политичке науке.
1843. Дејвис започиње политичку каријеру. Такмичио се, као кандидат Демократске странке, за заступника у сенату Мисисипија, али је поражен од стране Сарђен Прентиса. Дејвис се 26. фебруара 1845. оженио Варином Хауел, са којом је имао шесторо деце. Године 1844. изабран је у амерички Сенат.
1846. започиње Америчко-мексички рат. Дејвис је у рату видио могућност проширења САД даље на југ, а тиме и проширење броја држава које имају робовласнички систем. У јулу 1846. је дао оставку на место сенатора и кренуо у рат са Мексиком. 18. јула 1846. је изабран за пуковника добровољаца из Мисисипија. Учествовао је у бици код Монтереја, 21. – 23. септембра 1846. Дејвис се прославио у бици код Буена Висте, 22. - 23. фебруара 1847. О Дејвисовој тактици у тој бици писало се и у европским новинама.
Маја 1847. Дејвис је одбио понуђено место бригадног генерала у полицији. Сматрао је да је то противуставно и да именовање службеника у полицији има право свака савезна држава засебно, а не савезна управа САД.
У јулу 1847, Дејвис је напустио Мексико и вратио се у Сенат. Убрзо Дејвис постао предсједник Комитета за војне послове. Иако је поново изабран у Сенат, Дејвис је дао оставку у Сенату у септембру 1851. и кандидовао се за гувернера Мисисипија. Избори нису били успешни за Дејвиса јер га је поразио Хенри Фут.
Иако је остао без политичке функције, Дејвис је наставио да се врло активно бави политиком. У јануару 1852, учествује на Конвенцији о правима држава која се одржала у граду Џексон, Мисисипи. На америчким предсједничким изборима 1852. Дејвис је држао изборну кампању у бројним државама америчког југа за демократске кандидате Френклина Пирса и Вилијама Руфуса Кинга. Када је Пирс 1853. постао предсједник САД, именовао је Дејвиса за министра рата Сједињених Држава. Дејвис је за четири године као министар унапредио и повећао војску. Након што је Пирсу истекао мандат 1857, Дејвис је такође престао да буде министар. Исте године Дејвис је победио на новим изборима за Сенат. Дејвис је поново ушао у амерички Сенат 4. марта 1857.
У новом мандату Дејвис је због болести замало изгубио лево око. У лету 1858. био је на рехабилитацији у Портланду, Мејн. У међувремену се заоштравала борба између јужних робовласничких и сјеверних капиталистичких држава. Дејвис је био против отцепљења јужних држава и тражио је политички компромис.
Када је Абрахам Линколн, жестоки противник ропства, изабран у октобру 1860. за предсједника Сједињених Држава, Јужна Каролина се прва отцијепила од Уније. Иако је због принципа био против отцјепљења, Дејвис је 21. јануара 1861. прогласио отцјепљење Мисисипија и дао оставку у Сенату. 25. јануара 1861. Дејвис је проглашен војним генералом у Мисисипију. 9. фебруара 1861. представници конститутивне конвенције у граду Монтгомери, Алабама су прогласили Дејвиса привременим предсједником Конфедеративних Америчких Држава. Дејвис је инаугурисан за предсједника 18. фебруара 1861.
Дејвис је одмах одредио мировну комисију за ријешавање спорних ствари с Унијом. Линколн је одбио да прими изасланство Конфедерације. Када је Линколн послао оклопне бродове у тврђаву Форт Самтер, где се налазила војска Уније, Дејвис је наредио бомбардовање које је започело 12. априла 1861. Тиме је започео Амерички грађански рат. У мају 1861, главни град Конфедерације је постао Ричмонд, Вирџинија. Дејвис је премјестио своју резиденцију тамо 29. марта 1861. Џеферсон Дејвис је изабран за предсједника Конфедерације 6. новембра 1861, на рок од 6 година. Свечано је инаугурисан 22. фебруара 1862. 31. маја 1862. именовао је Роберта Едварда Лија за заповједника војске у северној Вирџинији, највеће војске Конфедерације. У децембру исте године обилазио је војску на западу због подизања војног морала.
Дејвис се убрзо нашао у незавидној ситуацији. Југ није имао развијену привреду, војску, путеве, жељезницу и уопште није био спреман за дуготрајно ратовање. Вероватно највећа Дејвисонова грешка у вођењу рата је била опсада града Виксбургa. Иако је град било немогуће одбранити, Дејвис је дао директну наредбу Џону Клифорду Пембертону да град брани под сваку цијену, а не да евакуише. Виксбург је пао у руке Уније 4. јула 1863. 1864, ратна ситуација се погоршала и Дејвис је посјетио Џорџију.
У априлу 1865, Дејвис је заједно с члановима кабинета побјегао из Ричмонда, који је био под опсадом. Након неуспјешног покушаја бијега, Дејвис је ухапшен у Џорџији 10. маја 1865. 23. маја стављен је окове. Иако је јавно мишљење на Сјеверу било за то да се Дејвису омогуће бољи услови у заточеништву, он је пуштен уз кауцију тек маја 1867. Оптужница против Дејвиса за издају објављена је маја 1866. Многи адвокати су Дејвису бесплатно понудили своје услуге за одбрану. И сам Дејвис је прижељкивао суђење. Он је сматрао да није учинио ништа лоше и да свака држава у Унији има право на самосталност. После две године затвора, Дејвис је пуштен уз кауцију од 100.000 долара, средства су прикупљена од стране угледних и имућних грађана међу којима су Хорас Грили, Корнелијус Вандербилт и Герит Смит. До суђења никада није дошло и оптужница је коначно одбачена 25. децембра 1868.
Након пуштања из затвора, Дејвис је путовао у Канаду, на Кубу и у Европу. По повратку је радио као предсједник осигуравајуће фирме у граду Мемфису, Тенеси. 1875. је поново изабран у амерички Сенат, али у њега није ушао и одбио је да тражи амнестију и помиловање. Дејвис никада није повратио своје држављанство. Држављанство му је враћено постхумно 1978. Посљедње године провео је на малом имању у близини града Билокси, Мисисипи. Повремено је путовао у Европу и по неким државама, нпр. Алабама и Џорџија. Умро је у 81. години живота.
Дејвис је написао:

Штрајк (, од - „удар"), једна од мера радника, најчешће заједничко напуштање посла да би се тиме послодавац натерао да прихвати њихове услове (најчешће: повећање плате или смањење часова рада).
Појавом индустријске револуције и капитализма појављује се и радничка класа која је власнику (капиталисти) могла да прода само свој рад. Пошто је власник у повољнијем положају од радника – он нуди посао, он диктира услове рада, у почетној фази капитализма радници су имали само да раде за плату коју је капиталиста био спреман да плати.
Стварањем индустријских гиганата, где је радио и велики број радника створили су се услови за њихово организовање у радничке синдикате. Синдикати почињу борбу за радничке интересе – већу плату, краће радно време, боље услове рада, социјалну и здравствену заштиту...
Послодавац и радници имају заједнички циљ да остваре и деле приход. Начин поделе је оно где им се интереси сукобљавају. Због заједничког циља послодавац и синдикати сарађују до одређене тачке и о проблематици разговарају. Када се процени да се разговрима не може постићи договор тада радници улазе у штрајк.
Штрајк се мора добро организовати јер постоји ризик да исти не успе па да капиталиста крене са одмаздом (отпуштање организатора, смањење плате и сл). За успешно организовање штрајка потребно је неколико предуслова:
Генерални штрајк значи штрајк целе једне гране (Нпр електропривреда, железница, ПТТ...) или чак свих система у земљи. У земљама развијеног капитализма чак и генерални штрајкови нису реткост и у њима зна да учествује и више стотина хиљада људи.
Постојала је флоскула да су радници „власници фабрика“, да нема сукоба интереса у социјализму па да је штрајк немогућ и неприродан. Тачније штрајк је био забрањен и сасецан у корену. Синдикати су се бавили набавком свињских полутки и организовањем летовања радника.
Ипак у Југославији, као вероватно јединој земљи, од оних, у којима се градио социјализам већ од 1958 долази до првих штрајкова. Улогу капиталисте је успешно преузела бирократија. Пошто је реч „штрајк“ била проскрибована употребљен је нови термин „обустава рада“. Објашњење је било да у борби против бирократије радници повремено „да би скренули пажњу“ су прибегавали „обуставама рада“. Обустава рада би се решавала тако што би радници у највећем броју случајева добили неко повишење плате „штампањем новца“, а руководиоци како привредни тако синдикални и партијски би била на различите начине кажњавани јер су, својим чињењем или не чињењем, довели до обуставе рада.
Радници су то често злоупотребљавали и на сваки помен да је најављена „обустава рада“ другови из општинског комитета су се брзо појављивали на лицу места да „угасе пожар“.
Најтеже је организовати штрајк у транзицији. Посла нема, велика су отпуштања, синдикати се још увек нису у правом смислу организовали а често су и поткупљени од власника.
Једини који имају неке шансе да организују штрајк су радници јавних предузећа јер их има много и штрајк може да угрози функционисање државе.
Пошто постоји Закон о штрајку који је донела Народна скупштина, штрајкови у јавним предузећима су дозвољени али уз обавезно „обезбеђење минималне функције рада“. То практично значи да 30% радника не сме да штрајкује чак и у доба штрајка. Примећена је појава да се приликом штрајкова у јавним предузећима тихо евидентира ко је од запослених био у штрајку, а пошто се свуда најављује отпуштања, јасно је колико је данас тешко организовати штрајк.
Уместо штрајкова у Србији се задњих година примењује „блокада путева“ те свако ко има неки проблем може, за сада, да блокира јавне путеве и улице ради остварења својих права. До сада су интервенције полиције биле ретке и не сувише бруталне.
Ово је једна од метода борбе, најчешће, затвореника против затворских власти, поступака. Спроводе га најчешће политички затвореници када исцрпа сва средства борбе за своја права или циљеве. Штрајк глађу се најчешће спроводи тако што затвореник узима само воду а одбија храну. У зависности од конституције и здравственог стања штрајк глађу може да траје без смртних последица око 30 дана.
Бројни су примери да затворска управа насилно храни затвореника, давањем инфузије.
Ако је затвореник познат онда брзо до јавности стиже информација да он штрајкује глађу и тада креће лавина протеста преко средстава информисања у прилог штрајкачу. Публицитет је у овом случају пресудан
Један од последњих примера штрајка глађу је био штрајк Војислава Шешеља на суђењу у Хагу.
Штрајк глађу као средство користе и обесправљени у транзицији штрајкујући испред Владе, Скупштине или на неком другом јавном месту.
Је ситуација супротна од штрајка. Када власник нема довољно посла он затвара фабрику на једно време, радници не долазе на посао и не примају плату.

Теодемир (умро 474.) је био остроготски краљ из династије Амали. Владао је заједно са двоје своје браће и био је вазал Атилин. Након смрти Атиле Гепиди и Остроготи предвођени Теодомиром побјеђују Хуне у бици код Неда 454. године.
Његов син је познати Теодорик Велики. Након једног склопљеног споразума са Византијом био је принуђен да пошаље сина као таоца у Константинопољ, да би гарантовао поштовање споразума.

Операција Анаконда била је једна од највећих до сада изведених антитерористичких операција у Авганистану од стране Америчких и коалиционих снага, изведена почетком марта 2002. године. Операција под шифрованим називом „Анаконда“ требало је да зада коначан ударац „преживелим“ Талибанским и ал Каидиним борцима који су доживели слом и пораз 2001. године, уз помоћ Северне алијансе. Напад је извршен на брда око долине Шахи-Кот у провинцији Пактија.
Амерички обавештајни извори, дошли су до сазнања и информација са терена, да се Ал каида и групе преосталих талибана прегруписавају и консолидују своје снаге у пећинској и планинској области "Тора-Бора" у близини града Џалалабада у источном делу Авганистана недалеко од Пакистанске границе. Управо те преостале групице повремено су правиле праву пометњу међу коалиционим снагама правећи честе заседе и диверзије, неретко без људских и материјалних жртава. У фебруару 2002. године, група од стотињак добро наоружаних талибанских бораца заузима стратешки важну долину Шахи-Кот на планинском масиву Тора-Бора и утврђује своје положаје. То је био сигнал да Американци и коалиционе трупе коначно докрајче терористичке снаге. 
Пошто долина Шахи-Кот лежи на 2600 -{m}-. надморске висине и окружена је планинским венцима до 3500 -{m}-, Американци ангажују елитне јединице за извршење овог деликатног задатка. Наспрам 150 до 200 талибана (по обавештајним проценама) ангажовано је 1200 војника из америчке 101. Ваздушно - десантне и 10. брдске дивизије, затим неколико стотина војника из састава специјалних снага Аустралије, Канаде, Немачке, Данске и Француске, те око 1000 припадника авганистанских бораца северне алијансе. Поред тога, ангажоване су и ваздухопловне снаге за подршку трупама на земљи са авионима АC-130, А-10, -{F-14}-, -{F-15}-, -{F-16}-, F-18, Херијер; затим хеликоптери UH-60 Блек Хоук, CH–47 Чинук, МХ-47 Е и AH-64 Апач, па чак и стратегијски бомбардери B-1 и B-52.
Како је напад отпочео у зору 2. марта 2002. пробојем колоне оклопних транспортера у саму долину, у заседи гине командант јединице Треће групе специјалаца који је предводио исту. Повлачећи се у паници низ планину позвана је у помоћ Летећа топовњача АC-130, која се налазила у рејону, тукући циљеве на земљи истовремено и талибанске и сопствене, пошто је растојање између сукобљених страна било веома мало. У овом првом неуспелом нападу на побуњенике, осим рањено је и неколико савезника Авганистанаца.
Истовремено, хеликоптерски десант који је требало да изведе 101. вазд. - десантна уз подршку 10. брдске је такође доживео крах. Ове јединице имале су задатак да талибанима одсеку одступницу према Пакистану и евентуално довлачење нових свежих снага. Хеликоптери су због необавештености или лоше припреме слетели директно у непријатељево „утврђење“ где се налазио гро талибанских бораца. На исте је отворена ватра из свих расположивих средстава којима су талибани располагали. Успела је да се искрца само једна чета 10. брдске јачине 86 људи, која се сада нашла у тоталном окружењу. Оштећени хеликоптери су брже боље напустили место. Убрзо су опкољеној чети помоћ из ваздуха пружили поново топовњаче АC-130 и бомбардери B-52 који су извели своја чувена тепих-бомбардовања, а такође и хеликоптери АХ-64 "Апачи" који су и једини имали неког ефикасног дејства по положајима талибана. Према америчким подацима, за 24 сата колико се „самостално“ бранила, чета је имала укупно 28 рањених припадника - погинули припадници нису наведени.
На другој, северној страни долине, ситуација није била пуно боља. Трупе 101. вд. дивизије такође су се нашле на удару талибанске ватре. Како су се борбе водиле готово „прса у прса“, помоћ и подршка авијације није никако долазила у обзир па су у помоћ опет позвани "Апачи". Како је у кампањи на Авганистан ангажовано свега 7 "Апача", њих 5 је одређено да учествују у овој операцији. У подршци 101, тешко су оштећена 4 и то кориштењем тешких митраљеза 12,7 и 14,5 -{mm}- од стране талибана, те противтенковским ручним бацачима РПГ-7 који су се у овој прилици показали врло ефикасним. Нажалост талибана, а на срећу Американаца, многи пројектили испаљени из РПГ-а због лошег одржавања и складиштења нису и поред директних погодака у циљ, ни експлодирали, јер би у супротном број жртава у овом сукобу био катастрофалан за Американце. 
Суочени са пропашћу читаве акције, Американци ангажују готово комплетну авијацију коју су имали на располагању појачану са ескадрилом француских палубних јуришника Етандард и Миража 2000, бомбардујући готово непрекидно положаје талибана који су у међувремену појачани са додатним јединицама и борцима пристиглим из оближњег Пакистана. Како се касније испоставило, талибани су више него очигледно били припремљени за дуготрајну борбу и одбрану.
До краја операције, ангажоване ваздухопловне снаге на циљеве и утврђења талибана бациле су преко 3500 ласерски навођених бомби и ракета, а масовно су кориштене аеросолне бомбе БЛУ-118 масе 900 -{kg}-. посебно ефикасне за разбијање подземних пролаза, тунела и пећина. Из самог овог податка о утрошку толике количине убојних средстава, може само да се претпостави, каква је по жестини вођена битка тих пар дана.
Да би спасили преостале припаднике опкољене чете 10. брдске, у рану зору 4. марта, два хеликоптера МH-47 Е „Чинук“ из састава специјалних снага пребацују у рејон јединицу Морнаричких фока. Међутим, чим су стигли на одредиште на њих је отворена ватра из свог наоружања. Један хеликоптер бива погођен са чак три пројектила РПГ али ниједно зрно не експлодира. Оба хеликоптера због јаке ватре не успевају да искрцају специјалце, те оштећени убрзо напуштају рејон. Тада из једног од хеликоптера испада један од припадника Фока, вероватно погођен ватром са земље, али није могао бити спашен због константне ватре по хеликоптерима. Хеликоптери слећу око километар од рејона јер је један био толико оштећен да је морао бити напуштен. У акцију затим стижу још два МH-47Е али са припадницима „обичних“ специјалаца. Ови слећу у рејон где је оштећени и напуштени хеликоптер и тада бивају изложени нападима талибана који су надирали у таласима. Овде се ситуација толико усложнила јер су оба хеликоптера којима су долетели толико била оштећена да нису имали куд, те су се као и она чета нашли у обручу. Од једне минобацачке гранате, очигледно прецизно испаљене, гине њих неколико. Тек увече, након 12 сати интензивног ваздушног бомбардовања околних талибанских положаја ова јединица бива спашена. Од жртава (по америчким подацима) та група је имала 6 погинулих и неколико рањених и преживелих. Борбе су вођене све до 7. марта, а спорадичне са заосталим групама талибана до 18. марта.
Операција је завршила неславно по Американце исто онако како је и почела. По званичним америчким подацима у целој операцији укупно је погинуло осам америчких војника а рањено их је 82, мада по незваничним готово да је тај број сигурно далеко већи. Талибанских жртава било је знатно више - око 500 (неки извори тврде чак 800 до 1000). Закључак из свега овде наведеног је да је ово једна од најнеуспешнијих операција (после Сомалије) у којој су америчке снаге доживеле катастрофу. По обичају, амерички су војни кругови прогласили акцију успешно завршеном.

Битка код Ниша или Битка код Наисуса се одиграла у септембру 268. године између готске војске и Римљана које су предводили тадашњи цар Галијен и будући цареви Клаудије II и Аурелијан. Овај догађај има важну улогу у историји кризе током трећег века.
Резултат је била велика римска победа која је, у комбинацији са ефикасним гоњењем окупатора након битке и са енергичним напорима императора Аурелијана, у великој мери отклонила претњу германских племена на Балкану у следећим декадама.
Током друге половине 267. године Готи су се у великом броју населили преко Дунава на римску територију, запретивши Панонији. Неке градове у овој провинцији су и опљачкали и раширио се страх да би иста судбина могла задесити и Рим, уколико Готи крену према Италији. Изгледа да су и други делови Царства страдали 267. од Гота. Постоји податак да је тада и Атина била нападнута и опљачкана. У савезу са Готима били су и Херули. 
Галијен је у пролеће 268. победио Готе, али Римљани нису имали снаге да коначно протерају ове варваре са своје територије. Зато је Галијен у јесен исте године кренуо у нову експедицију. 
Није јасно да ли је пре него што је дошло до битке код Ниша Галијен већ умро, па да је римски цар био већ тада Клаудије II, касније назван Готски, у част ове победе. Колико се може докучити Галијен је био присутан током битке, али изгледа да су Клаудије и Галијен највише допринели овој великој победи.
Галијен је предводио предводио врло покретну војску састављену од Преторијанске гарде и вексилација више легија. 
У почетку, далматска римска коњица је победила готске коњанике. Готи, који су имали бројчану предност, почели су да приморавају Римљане на одступање. Но, Римљани нису покварили свој борбени ред, већ су организовали противнапад, уз помоћ коњичког одреда којим је командовао Аурелијан и који је напао готске редове отпозади. Готи су били приморани да се повуку у свој логор, али га је римска коњица напала и прегазила. Између 30.000 и 50.000 Гота било је убијено или рањено, а више хиљада њих заробљено. Многи заробљеници су се касније придружили римској војсци. Галијен није могао да потпуно уништи Готе јер је морао натраг у римско царство, вероватно због побуне Ауреола, једног од претендената на престо из тог времена. Тако су неки Готи успели да побегну са римске територије.
Овај пораз, као и онај из априла исте године, сломио је моћ Гота. Неки од њих су остали на римској територији, док их Аурелијан 271. године одатле није протерао преко Дунава. Но, упркос томе, они више нису представљали опасност за Рим. Своју моћ Готи ће обновити тек за сто година. Један од првих услова да би се превазишла велика криза III века, победа над варварима била је остварена.

Човек-машина је систем којим се означава интеракција измећу човека и машине приликом употребе ма ког предмета од стране човека да би остварио неки циљ. Под машином се подразумева свако средство којим се човек служи приликом рада и са којим је човек у интеракцији. Систем човек-машина је предмет истраживања и пројектовања ергономије, дизајна, заштите на раду, медицине и других наука чији је задатак да приликом обликовања машине прилагоде је свим потребама, ограничењима и могућностима човека.

Мајкл Фарадеј, FRS (, : ; Њуингтон Батс, 22. септембар 1791 — Лондон, 25. август 1867) био је енглески експериментални и оптички физичар и хемичар, члан Краљевског друштва. Значајан по многим научним открићима, првенствено у области електрицитета и магнетизма. Од 1903. године епоним је Фарадејевог друштва (од 1980. спојено у Краљевско хемијско друштво).
Живот Мајкла Фарадеја врло је занимљив и богат доживљајима. Као млад књиговезачки радник заинтересовао се за физику и одлучио да се бави изучавањем природних појава. Најпре је радио у лабораторији тада чувеног енглеског хемичара Хамфрија Дејвија. Даровити младић био је врло радознао и даље се сам усавршавао, непрекидно вршећи најразноврсније физичке и хемијске огледе. Открио је два основна закона електролизе, тада је радио у Кицуловој лабораторији. Ови закони су постали основ електрохемије и учења о електрицитету, а познати су као Фарадејеви закони електролизе. Овај марљиви научник први је открио и везу између магнетског поља и светлости. Његово најзначајније откриће је познати Фарадејев закон електромагнетне индукције који је касније увршћен и међу Максвелове основне једначине електродинамике. По Фарадеју је добила име јединица за мерење електричног капацитета — фарад (-{F}-), као и ротација равни поларизације светлости у магнетском пољу — Фарадејев ефекат.
Мајкл Фарадеј је рођен у малом месту Њуингтон Батс, данас јужни Лондон. Живео је у сиромашној породици, па се морао сам образовати. С четрнаест година постао је заменик књиговође и продавац. За седам година рада прочитао је много књига и развио интерес за науку, а посебно за електрицитет.
Са 19 година Фарадеј је студирао код признатих хемичара сер Хамфрија Дејвија, председника Краљевског друштва и Џона Тејтума, оснивача Грађанског филозофског друштва. Након што је Фарадеј послао Дејвију књигу од 300 страна са белешкама са предавања, овај му је одговорио да ће га имати на уму, али да се још увек држи књиговодства. Након што је Дејви оштетио вид при експерименту са азот-трихлоридом, поставио је Фарадеја за секретара. Кад је Џон Пејн из Краљевског друштва добио отказ, Дејви је предложио Фарадеја као лабораторијског асистента.
Највећи и најпознатији Фарадејеви радови били су везани за електрицитет. Откриће данског хемичара Ханса Кристијана Ерстеда да магнетна игла скреће ако се нађе близу проводника кроз који протиче електрична струја, потакнуло је Дејвија и Воластона да 1821. помоћу Ерстедовог електромагнетизма покушају конструисати електромотор, али у томе нису успели. Фарадеј је, након дискусије са њима, почео радити на уређају који би радио на принципу електромагнетске ротације: ако се на половину магнета (сличног потковици) постави пљосната метална чаша напуњена живом, а у чашу увуче са оба краја бакарна жица, чија се средина око једног шиљка ослања на пол магнета и када се кроз живу пусти електрична струја из електричне батерије, она ће, пролазећи кроз жицу, присилити жицу да се окреће око магнета. Ако се тај прибор постави на други пол магнета, жица ће почети да се окреће на супротну страну.
Тај изум познат је као хомополарни мотор. Ови су експерименти и изуми поставили основе модерне електромагнетске технологије. Но онда је учинио грешку. Свој експеримент је објавио пре показивања Воластону и Дејвију, што је довело до контроверзе и било је узрок његовог повлачења с подручја електромагнетизма на неколико година.
Након десет година, 1831. започео је серију експеримената у којима је открио електромагнетну индукцију. Могуће је да је Џозеф Хенри открио самоиндукцију неколико месеци пре Фарадеја, али су оба открића засењена открићем Италијана Франческа Зантедекија. Он је открио да ако провуче магнет кроз круг од жице да ће се магнет задржати средини круга.
Његови есперименти су показали су да променљиво магнетско поље индукује (узрокује) електричну струју. Ова је теорија математички названа Фарадејев закон, а касније је постала једна од четири Максвелове једначине.
Фарадеј је то искористирао да конструише електрични динамо, претечу модерног генератора. 
Фарадеј је тврдио да се електромагнетни таласи шире у празном простору око проводника, али тај експеримент никад није довршио. Његове колеге научници су одбациле такву идеју, а Фарадеј није доживео да види прихватање своје идеје. Фарадејев концепт линија флукса које излазе из наелектрисаних тела и магнета омогућио је начин да се замисли изглед електричних и магнетних поља. Тај модел био је прекретница за успешне конструкције електромеханичких машина које су доминирале у инжењерству од 19. века.
Фарадеј се бавио и хемијом, а ту је открио нове супстанце, оксидационе бројеве и начин како гасове претворити у течност. Такође је открио законе електролизе и увео појмове анода, катода, електрода и јон.
Године 1845. открио је оно што данас називамо Фарадејев ефекат и феномен назван дијамагнетизам. Смер поларизације линеарно поларизованог светла пропуштен кроз метеријалну средину може бити ротиран помоћу спољашњег магнетског поља постављеног у правом смеру. У своју бележницу је записао:
То је доказало повезаност између магнетизма и светлости.
У раду са статичким електрицитетом, Фарадеј је показао да се електрицитет у проводнику помиче ка спољашњости, односно да не постоји у унутрашњости проводника. То је зато јер се у електрицитет распоређује по површини на начин који поништава електрично поље у унутрашњости. Тај се ефект назива Фарадејев кавез.
Имао је серију успешних предавања из хемије и физике на -{"Royal Institution"}-, названа -{"The Chemical History of a Candle"}-. То је био почетак божићних предавања омладини која се и данас одржавају.
Фарадеј је познат по изумима и истраживањима, али није био образован у математици. Но у сарадњи са Максвелом његови су патенти преведени у метематички језик. Познат је по томе што је одбио титулу "сер" и председништво у Краљевском друштву (председавање британском краљевском академијом).
Његов лик штампан је на новчаници од 20 фунти.
Његов спонзор и учитељ био је Џон Фулер, оснивач "Фулерове професорске катедре" на катедри за хемију краљевског института. Фарадеј је био први и најпознатији носилац те титуле коју је добио доживотно.
Фарадеј је био веома побожан и био је члан једне мале секте унутар шкотске цркве. Служио је цркви као старији члан и држао мисе.
Фарадеј се 1821. оженио Саром Бернар, али нису имали деце. Како се приближавао педесетој години смањивао је рад и обавезе да би у јесен 1841. приметио да рапидно губи памћење и од тада његов рад скоро потпуно престаје.
Преминуо је у својој кући у Хемптон Корту, 25. августа 1867. године.
Фарадеје књиге, са изузетком "Chemical Manipulation", биле су колекције научних радова или транскрипције предавања. Након његове смрти, објављен је Фарадејев дневник, као збирка неколико великих свезака његових писама; те Фарадејев журнал, са његовим путовањима са Дејви (1813—1815). 

Тонга, званично Краљевина Тонга је независна држава смештена у истоименом архипелагу западном делу Полинезије. Налази се на трећини пута од Новог Зеланда до Хаваја. Тонга се налази јужно од Самое и источно од Фиџија. Тонга је тонганска реч за "„југ“".
Тонга је архипелаг од 169 острва, од којих су 96 насељена. Већина острва су корална, док су нека вулканског порекла. Земљотреси су честа појава на Тонги. Највеће острво је Тонгатапу на којем живи 60% становника државе. Ту је и престоница, Нукуалофа. 
Острва Тонга се понекад још називају „Пријатељска острва“. Ово име је острвима дао капетан Џејмс Кук кога су становници острва дочекали са добродошлицом.
Већ од 10. века острва су имала своју краљевину. У 12. веку Тонганци су били познати као морепловци на Пацифику. Неки историчари њихова истраживачка путовања квалификују као оснивање својеврсне империје. 
Током 15. и 17, века на острвима је избио грађански рат поглавица. У то доба, до Тонге су стигли први европски истраживачи: Вилем Шоутен 1616, Абел Тасман 1643. и Џејмс Кук 1773, 1774. и 1777. године. 
Тонга је постала краљевина 1845. под влашћу амбициозног младог ратника и говорника Тауфахауа (Tāufaʻāhau). Под западним утицајем, он је прогласио Тонгу за уставну монархију, ослободио феудалне слуге, увео законе и прихватио стил владавине западних монарха. Покрстио се и узео краљевско име Џорџ Тупу I. 
Тонга је ступила под протекторат Уједињеног Краљевства уговором од 18. маја 1900. Британија је на острвима до 1970. била заступљена само преко конзула. Тонга је једина територија на Пацифику која је непрекидно била под влашћу локалног владара. 
Године 1970. Тонга презузима пуну независност и придружује се Комонвелту. Јединствен је случај да у Комонвелту Тонга има сопственог наследног монарха, тј. да то није Елизабета II. Тонга је постала члан Уједињених нација 1999. године.
Површина државе износи 748 km².
Архипелаг Тонга пружа се у смеру север-југ на подморском спруду западно од истоименог дубокоморског рова (10.882 метра). Састоји се од западног острвског низа с једанаест планинских острва вулканског порекла и источног острвског низа ниских коралних острва.
Клима је угодна суптропска с израженим температурним разликама током године. Довољне годишње количине падавина (око 2.000 милиметара) погодују расту бујних тропских шума на већим, вулканским острвима. 
Велику већину становништва чине Тонганци (98 %), полинезијски народ вишевековне државотворне традиције. Према вероисповести најбројнији су протестанти (43 %), од осталих највише има католика и мормона. Основу економије чини пољопривреда монокултурне усмерености (кокосова палма). Од осталих култура већи значај имају банане и агруми, а за исхрану становништва највише се узгајају слатки кромпир и маниок.
Преко 70 % од укупно 101.991 становника живи на главном острву Тонгатапуу. Иако се све већи број Тонганаца пресељава у урбани и комерцијални центар државе, где су европска и аутохтона култура измешане, сеоски живот и родбинске везе су у земљи и даље јако утицајне. Упркос емиграцији, популација Тонга порасла је од око 32.000 становника 1930. године на више од 90.000 становника до 1976. године.
Према владином порталу, Тонганци, Полинежани по националности са мешавином Меланежана, представљају више од 98 % становништва. 1,5 % су мешанци Тонганаца и преосталих Европљана (углавном Британаца), и остали пацифички острвљани. Према новозеландском листу, у Тонги је 2001. године живело око 3.000 до 4.000 Кинеза, који су чинили 3 или 4 % укупног становништва. Године 2006, нереди у Нуку'алофи углавном су погодили кинеске власнике предузећа, што је довело до исељавања неколико стотина истих, тако да је у држави остало само око 300 њих.
Тонгански језик је службени језик у држави, заједно са енглеским. Тонгански језик припада групи полинежанских језика и тесно је повезан са валиским, ниуеанским, самоанским и хавајским језиком.

Адаптација је прилагођавање организма средини - околини. Сваки организам јесте у динамичном односу са својом околином тежећи да се одржи у животу. Адаптација је начин на који се организам одржава у животу у промењивим животним околностима.
Адаптација може бити:
У биологији се још разликује:
У физиологији и психологији под адаптацијом се подразумева способност чула да не реагују на дуготрајне, не прејаке чулне подражаје. Тиме се чулни органи растерећују и ослобађају извесних иритирајућих подражаја из средине.
У техници, адаптација означава такву активност којом се техничка средства и техничка средина преуређују како би остварили неку нову функцију или ранију функцију која се временом услед рада пореметила.
У друштвеним наукама адаптација се користи у више значења, а најчешће да би се означило прилагођавање понашања субјекта друштвеним стандардима у коју се интегрише.
У ергономији су актуелна сва значења појма адаптације.

Алемани или Аламани су били германско племе, тачније савез ратних група германских племена. По први пут спомиње се да су се борили са римским царем Каракалом 213. године. Налазили су се у базену реке Мајне.
Њихово име значи сви људи, што упућује да су били конгломерат различитих племена. Та племена су формирала ратне групе, слично Хунима.
Стари Хермундури су били главни део нације. Друге групе су Брисгави, Јутунги, Букинобанти и Лентјензи.
Близак савезник су им били Свеви (одатле Швабија). Једно време Алемани и Свеви су били синоними, али Свеви су емигрирали у Шпанију и ту су створили краљевство.
Алемани су стално били у сукобу са Римским царством. Започели су велику инвазију Галије и северне Италије 268. године. Под краљем Кроком су разрушили целу Галију. Разорили су до темеља сва светилишта саграђена у стара времена. Иза њих је остала пустош у Галији. Све јавне зграде и светилишта потпуно уништена.
У рано љето 268. године цар Галијен зауставио је њихов поход на Италију, али имао је посла са Готима на другој страни у исто време.
Кампања против Гота окончана је римском победом у бици код Ниша септембра 268. године. Цар Клаудије II и његове легије су победиле Готе и сад су имали слободне руке да се обрачунају са Алеманима. Клаудије II је промптно напао Алемане и поразио их у бици код језера Бенакус, у новембру 268. године, неколико месеци после битке код Ниша. Алемани су се повукли у Немачку и нису се усудили годинама након тог тешког пораза да угрожавају територије Римског царства.
Најпознатија њихова битка против Римског царства је била битка код Аргенторатума (Стразбура) 357. године, где су поражени. Римску војску је предводио Јулијан Отпадник, који је касније постао цар. Краљ Алемана Кнодомар је заробљен у тој бици.
Аламани прелазе замрзнуту Рајну 2. јануара 366. и врше инвазију Галије.
Велику инвазију су такође извршили 406. године. Тада прелазе Рајну, заузимају Алзас и велики део Швајцарске и ту се настањују. Понављају се сцене потпуног уништења претходне културе на том подручју.
Краљевство (или војводство) Алеманија између Стразбура и Аугсбурга трајало је до 496. године, кад је Алеманију освојио Хлодовех у бици код Толбиака. Алеманија тиме постаје земља под франачком управом.
Једну велику побуну Алемана Карломан окончава 746. године масовним погубљењем алеманског племства, тако да и следећих 100 година Алеманијом владају Франачке вијводе. Према Верденском споразуму из 843. Алеманија постаје провинција источног краљевства Луја Њемачког, претходнице Светог римског царства. Војводство је постојало до 1268.
Покрштавање Алемана је извршено од VI до VIII века у доба Меровинга.
Алеманија је некад означавала земљу у подручју Алзаса.
Данас се алемански, као лингвистички термин односи на алемански Немачки, који обухвата дијалекте у две трећине Баден-Виртемберга, западне Баварске, Швајцарски Немачки и алзашки језик у Алзасу.
На неколико језика се Немачка каже Алеманија. На француском се Немачка каже (Allemand), на шпанском (Alemán) и на португалском (Alemão).

Активни оператор је израз који су увели психолози како би указали на чињеницу да при расподели функција између човека и машине је неопходно да се обезбеди активна улога човека без обзира да ли је технички изводљиво да извесне задатке обавља и машина. Ради се о потреби да се очува довољан ниво активације оператора при раду аутоматизованих машина како би се у ситуацијама отказа машине обезбедила адекватна реакција оператора. Испоставило се да у ситуацијама отказа рада, ако је оператор био пасиван посматрач, долази до 50% снижавања ефикасности приликом вршења задатка за разлику од активног оператора.
С друге стране, принцип „активан оператор“ указује на негативну страну аутоматизације рада где се човек своди на пуки додатак машине. Пасиван радник је изложен монотонији, а његов рад је непримерен човековом бићу те се чак и евидентне предности човека над машином стављају ван функције. 

Бојан Ступица (Љубљана, 1. август 1910 — Београд, 22. мај 1970) је био редитељ, архитекта, драматург, професор, педагог, градитељ позоришта.
Већ са 19. година као успешан студент архитектуре у Љубљани, путовао је по Европи упознајући позоришта. Прва представа за коју је урадио превод, драматуршку обраду, реализовао сценографију, урадио костим, и најзад режирао је „Војна ин Мир“. У представи су играли Сава Северова, његова супруга скоро двадесет година, Милан Скребиншек и сам Ступица.
У периоду између 1934. и 1940. године, на потезу Марибор—Љубљана—Београд, режирао је 28 представа од којих је једну, у Београду, („Молијер“, Михајла Булгакова), која је забрањена.
За време рата бива хапшен, прогањан и на крају интерниран у фашистички логор Гонарс близу Удина – (1942). После годину дана бива пуштен из логора али није могао да хода.
Године 1945. враћа се у позориште – на штакама. Постављен је за помоћника управника Драме Народног гледалишча у Љубљани. За непуне две године, без обзира на своје здравствено стање, остварује десет премијера са сопственим сценографијама.
На студијском путовању 1946. у Москву и Лењинград упознаје рад совјетских позоришта што за последицу има да 11. новембра 1946. Комитету за уметност и културу у Београду преда елаборат за оснивање централног југословенског театра – то је данашње Југословенско драмско позориште (ЈДП).
Као уметнички руководилац остао је на овом послу пуних осам година. (1947 до 1955). Истовремено је био и редитељ, уметнички руководилац и архитекта. Паралелно режира десетак представа од којих се неке сматрају највећим достигнућима тог доба. „Дундо Мароје“ је обишао Париз, Беч, Будимпешту, Варшаву, Москву, Лењинград, Кијев, Венецију... Ови његови успеси изазивају завист; против њега се прави завера и тражи се „преиспитивање“ његових „идеолошких скретања“. Наљућен, подноси оставку и са супругом Миром Ступицом прелази у Загреб, где га ангажује Хрватско народно казалиште (ХНК). За две и по године реконструише ХНК у уметничком и репероарском смислу.
Потом се поново враћа у Београд, у ЈДП, али поново настају сукоби, те прелази у Народно позориште у Београду, где је радио као редитељ и уметнички руководилац.
Ступица је пројектовао и Атеље 212 у Београду.
Гостује у Сплиту (1967), Љубљани а на дужност управника ЈДП-а долази 1968. И поред нарушеног здравља поново режира и поново гради и завршава (1969) овог пута театар који ће по његовој смрти (1970) добити име „Бојан Ступица“.
Предавао је на Академији за игралско уметност 1945-1947 као професор глуме и режије.
На позоришној академији 1948-1949 предаје класи режије и класи глуме, као један од првих професора.
Професор је на Академији за казалишну уметност у Загребу (1955—1957) поново у класи режије и класи глуме.
„Бојанове бебе“ је група глумаца, међу којима и Милан Гутовић, које је довео, 1967, у ЈДП
Награда Бојан Ступица се додељује за најбољу режију позоришне представе чија је премијера била у блиској прошлости. Додељује је Савез драмских уметника Србије.
Године 2007. Славенко Салетовић је 27. добитник. Награду је добио у конкуренцији 11 представа које су премијерно изведене у последње три године.

Јагдтигер (, у преводу "ловачки тигар") је најтежи ловац тенкова коришћен у Другом светском рату.
Развитак Јагдтигрова почео је фебруара 1943. године. 20. октобра, дрвена макета је представљена Адолфу Хитлеру. Улога Јагдтигра замишљена је као подршка пешадији и оклопним возилима са велике даљине. Два прототипа, Поршеов са 8 потпорних точка и Хеншелов са 9 потпорних точка, комлетирана су фебруара 1944. године. Првобитно име (Јагдпанзер VI) је замењено у Јагдтигар. Производња која је планирана за децембар 1943. године, почела је тек јула 1944. године. Због приоритета производње тенка Пантер, производња Јагдтигрова била је јако спора. Децембра 1944. приоритет је дат Јагдтигровима, али тренутна ситуација у Немачкој привреди није дозвољавала пун обим производње.
Јагдтигар је базиран на шасији тенка Тигар II. Наоружање се састоји ог једног топа 128-{mm}- (ПаК44 Л/55) и једног, касније два митраљеза (МГ34/42) за локалну и противавионску одбрану. Топ је могао да се помера 10 степена лево и десно. Иначе топ 128-{mm}- је најснажније противтенковско оружје у току Другог светског рата. Он је без сумње могао да уништи било који савезнички тенк са даљине на којој је био безбедан од погодака било ког савезничког тенка или самоходног топа. Максимални домет топа био је 22.410 метара. У унутрашњем простору било је смештено 38 до 40 граната за топ 128-{mm}-. Топ је монтиран у центру фиксиране, непокретне оклопне куполе. Јагдтигар у односу на Тигар II има моћније оклопљену надградњу уместо куполе, али и много већи профил што представља лакшу мету за непријатељску војску. 
Јагдтигар је прављен у два типа, Хеншелов (76 комада) и Поршеов (12 комада). Поршеов механизам мењача био је једноставнији, јефтинији и лакши за производњу од Хеншеловог. Такође и Хеншелов зупчаник потпорног точка (800-{mm}-) био већи од оног употребљаваног код Поршеа. И поред те разлике, произведено је ипак више Хеншелових модела. Јагдтигар је патио од истог проблема као и Тигар II, потрошња горива приликом кретања била је превелика (5 литара на 1 километар пута). Такође су имали и великих проблема са кваровима, који се нису могли лако отклонити. У таквим случајевима посада их је напуштала и уништавала, да не би пали неоштећени непријатељу у руке. Јагдтигар се највише користио као камуфлирани, статични одбрамбени бункер. Пуштали су непријатеља да се довољно приближи, а онда користили пун потенцијал свог оружја.
Од јула 1944. до маја 1945. године само 86 Јагдтигрова је произведено (од 150 поручених), плус два прототипа фебруара 1944. године. Бројеви шасија су 305001-305088. Јагдтигрове је производило предузеће (-{Nibelunengwerke}-) из Ст. Валентина а тестирани у Аустрији.
Сам Адолф Хитлер је тражио да се Јагдтигар преправи у тенк бацач пламена, али до те реализације није дошло.
Сви Јагдтигрови ушли су у наоружање само два пука (сПз ЈагАбт512) и (сПз ЈагАбт653).
512 пук формиран је у лето 1944. године, а састављен је био од две чете. Првом четом командовао је Алберт Ернст а другом Ото Кариус, командант пука био је мајор Шерф. Прича о 512. пуку почиње јануара 1945. године. Почевши са 5 Јагдтигра (званично уручених 30. јануара), полако се напредовало ка циљу од 33 Јагдтигра. Овај циљ никад није постигнут из разлога што је контрола квалитета изискивала много времена. Зато су у овој јединици коришћени и други панцери (ПзКпф IV и СтуГ III). Фебруара месеца испоручено је још 6 Јагдтигра.
Током прве половине марта, друга чета је још увек била на обуци. Разлог је био тај што су многи чланови посаде били обучавани за Тигар тенкове. Иначе и саме посаде нису волеле Јагдтигрове због непокретне куполе, ниске флексибилности, спорости и огромне силуете. 24. марта 5 Јагдтигра из друге чете су коришћени као позадинска одбрана, током једног пропалог савезничког напада. Иако је чета имала неких повољних могућности да се бори, није их искористила. Јединица је изгубила 2 Јагдтигра због тога што су се неки чланови посада успаничили и сами уништили своја возила. У међувремену ни прва чета 512. пука није имала пуно успеха. Иако је уништила два тенка Шерман, јединица је изгубила 4 Јагдтигра услед механичких кварова. После ове битке чета је до краја месеца добила 4 СтуГ III и 4 тенка Панцер IV. Након тога Јагдтигрови су послати у Уну да би помогли фелдмаршалу Модлу. Током априла 512. пук је учествовао у многим биткама. Нарочито 9. априла када је прва чета успела да уведе у борбу колону савезничких тенкова и камиона. 4 Јагдтигра, 4 СтуГ III и 3 тенка ПзКпф IV су истовремено отворила ватру и успели да униште 11 тенка и преко 30 камиона. Неки од непријатељских тенкова били су погођени са раздаљине веће од 4000 метара. Јединица је изгубила само једног Јагдтигра и то дејством савезничких авиона P-47 Тандерболт. Чета је успела да уништи још 5 тенкова пре него што је била приморана да се преда у Исерлоху. Друга чета се још увек борила са мало резултата. Она се такође предала савезницима у Исерлоху 15. априла.
Прва јединица у опремању Јагдтигровима био је 653. пук, као замена за ловце тенкова Фердинанд. Јединица је послата у Фалингбостел где су користили Поршеов Јагдтигар за тренинг. Прва возила су стигла у септембру 1944. године. У то време јединица је још увек имала неколико преосталих Фердинанда (они су придодати другој чети, док их Јагдтигрови не замене), као и неколико Флакпанцера. Прва три Јагдтигра у 653. пуку носила су ознаке 305006, 305007 и 305008. У октобру 653. пук се покренуо, додељен је 17. армији у Пољској. За то време и трећа чета је добила неколико Јагдтигра. Производња је ишла јако споро, тако да је пук почетком новембра имао само 12 Јагдтигра. Још 6 Јагдтигра пук је добио у току новембра.
Децембра 1944. године планирано је да и Јагдтигрови узму учешће у Арденској офанзиви. У Пољској је 16 Јагдтигра натоварено на возове. Два од три воза на којима су се налазили Јагдтигрови, истиварени су 50 километара од линије фронта (као део 6. СС армије). Неколико Јагдтигра скренуто је за операцију (Nordwind), као део 17. СС дивизије „Гоц фон Берлишинген“ оклопних гренадира. Упркос тврдњама да су неки од Јагдтигрова коришћени током Арденске офанзиве, нема доказа који подржавају ту теорију. Чак непостоји ниједна фотографија било којег Јагдтигра током Ардена. Током децембра 1944. и јануара 1945. и друга чета је добила Јагдтигре. Почетком јануара требало је да Јагдтигрови узму учешће у (Nordwind) операцији, али 653. пук је остао непомичан поред железничких вагона и после старта офанзиве. Тек приликом напада на Мажино линију 653. пук се покренуо и заједно са 17. СС дивизијом кренуо у офанзиву. До 9. јануара савезници су успели да униште и први Јагдтигар коришћењем базуке. Коришћење Јагдтигрова било је лимитирано, а извештаји око великог броја покварених возила послат је Хитлеру. Према америчким извештајима неколико Јагдтигра је више или мање неоштећено пало савезницима у руке. То да су савезницима пали у руке неоштећени Јагдтигрови је иронично. Јер сваки Јагдтигар уништен од своје посаде, био је у таквом стању даје немогуће било да се нешто извуче из њега. Почетком фебруара 653. пук, имао је 41 Јагдтигар од којих је 19 требало поправити. Јединици је наређено да 18. фебруара крене ка шуми Хагенау, где је коришћена као самоходна артиљерија на даљини преко 20000 метара. Крајем фебруара највеће део Јагдтигрова је чекао у скривеним позицијама, очекујући напад савезника. У првим данима марта 653. пук је поново попуњен са поправљеним Јагдтигрима, чекајући даља наређења. Јединица је 11. марта достигла свој максимални капацитет.
У ноћи 15. на 16. март, 653. пук је ушао у тешку борбу са савезницима. Прво су савезници бомбардовали а затим и напали Немачке позиције. Немци су одговорили тако што су послали цео 653. пук у контра напад. Где год су покушали савезници а и Немци са нападом, трпели би велике губитке. Јагдтигрови су задали тешке губитке савезничким тенковима и пешадији, али је зато савезничка артиљерија такође задавала ударце. О жестини борбе довољно говори податак да су Немци морали да одшлепају 21 Јагдтигар. Касније тог месаца, доказано је да топ 128-{mm}- може да уништи свати савезнички тенк са даљине од 4000 метара. Једна савезничка колона Шерман тенкова била је скоро потпуно уништена јаком ватром Јагдтигрова. Посаде Шермана су биле у тоталној паници, тако да нису ни пружиле неки отпор. Тек са појавом авиона П 47 Тандерболт, које су позвали савезници, Немци су морали да се врате на полазне положаје. Погођена су 5 Јагдтигра, од којих су 4 била уништена. Да би се сачувао од даљих губитака 653. пук је повучен са фронта. У међу времену неколико Јагдтигра је уништено и дејством савезничке пешадије и тенкова. Један Јагдтигар је уништен дејством три Шерман тенка из непосредне близине. Код Нојштата су Јагдтигрови последњи пут показали савезницима своје зубе. Ток приликом три Јагдтитра су уништила 25 Шермана и М10 самохотке. И премда су ти Јагдтигрови били погођени по неколико пута, нису били озбиљније оштећени, тако да су могли да се повуку.
28. марта 1945. године, потпоручник Ханс Книпенберг одликован је гвозденим крстом прве класе. Почетком априла јединици је остало још 23 Јагдтигра. До 9. априла тај број се смањио на 17. Неке од посада су послате Нибелугенверке да сачекају нова возила која су била у производњи. 26. априла само један Јагдтигар био је потпуно способан за дејство. Осталих 14 морали су да иду на поправку. До маја несеца 653. пук се вратио у Аустрију. Током пута посаде су уништиле 10 Јагдтигра јер су били у тежем квару. По доласку у Нибелугенверке још 8 Јагдтигра је уништено на траци за склапање, јер су били незавршени. 653. пук се предао савезницима 7. маја 1945.

Никлаус Емил Вирт (; Винтертур, 15. фебруар 1934) је швајцарски информатичар.
Звање инжењера електронике је стекао на Швајцарском универзитету технологије у Цириху 1959. а докторирао је на Универзитету Калифорније у Берклију 1963. Сматра се изузетним стручњаком из области рачунарства а најпознатији је као творац програмског језика Паскал. Осим паскала пројектовао је и програмске језике Алгол, Модула, Модула-2 и Оберон. За свој рад је 1984. године добио Тјурингову награду. Предавао је на универзитету Станфорд на катедри за рачунарске науке (1963 — 1967) као и на Швајцарском технолошком универзитету. 1975. године је написао књигу „Алгоритми + структуре података = програми“ ("Algorithms + Data Structures = Programs"). Од априла 1999. се налази у пензији.

Технички Факултет Михајло Пупин са седиштем у Зрењанину је део Универзитета у Новом Саду. Основан је 1974. године као Педагошко-технички факултет а од 1986. године факултет носи назив Технички Факултет Михајло Пупин.
На факултету постоје катедре за:
На факултету се реализују Основне студије, Последипломске студије и Докторске студије.

Градске четврти Новог Сада. 
Административна насеља на бачкој страни Дунава:
Административна насеља на сремској страни Дунава:
Формална насеља:


Срби су један од три конститутивна народа Босне и Херцеговине, који у највећем броју живе у Републици Српској, једном од два ентитета земље. Осим у Републици Српској, гдје Срби чине око 81,51% становништва, Срби живе у веома малом броју и у другом ентитету Босне и Херцеговине, Федерацији Босне и Херцеговине, гдје их је око 2,55% у цјелокупном становништву. У Босни и Херцеговини Срби насељавају области: Крајине, Семберије, Источне Херцеговине, Посавине и Подриња па се према регионалној припадности могу називати: Крајишницима, Семберцима, Херцеговцима, Подрињцима.
Срби највећим дијелом живе у Републици Српској, док их у Федерације Босне и Херцеговине има у занемаривом броју, у Унско-санском и Кантону 10. Срби су територијално најраспрострањенији народ у Босни и Херцеговини. Говоре српским језиком ијекавског изговора, и већином су православне вјере, док мали број њих чине атеисти.
У некима областима Федерације Босне и Херцеговине прије Грађанског рата, живјели су већином Срби, али су током рата те области етнички очишћене. Према попису становништва из 1991. године, Срби у БиХ су чинили око 32% укупног становништва и посједовали 51,4% укупног земљишта (поређења ради Муслимани су посједовали 27, 3% земље). Дејвид Овен је у једном интервјуу рекао: „Босански Срби су били сеоско становништво и пре рата живели на 60% територије. Босански Срби се боре за територију на којој су вековима живели“. Они су махом избјегли у Србију или у Републику Српску. Један број избјеглих Срба из Босне и Херцеговине се налази и у дијаспори. Највише избјеглица је било из западне и централне Босне и Херцеговине (Дрвар, Гламоч, Грахово, Ливно, Петровац, Травник и др.). Исту судбину су доживјели Срби из Сарајева који су прије Другог свјетског рата чинили већинско становништво Сарајева, претпоставља се да је из Сарајева исељено око 150.000 Срба.
Чедомир Антић тврди да у БиХ постоје настојања да Република Српска буде лишена овлашћења и да расту притисци за ревизију Дејтонског споразума на штету српског народа. У Федерацији БиХ није враћена само имовина Српске православне цркве. Нису враћени станови носиоцима права припадницима ЈНА, а у Федерацији БиХ не постоје, како он каже, "српске школе". Двојезични натписи на саобраћајним знаковима у Федерацији БиХ су постављени 2009. године, међутим на већини су обрисани натписи на ћирилици, а чести су и случајеви увриједљивих порука на рачун Срба.
Међу знаменитим Србима из Босне и Херцеговине налазе се писци Јован Дучић, Петар Кочић, Алекса Шантић, Иво Андрић, Меша Селимовић, Бранко Ћопић и други, гуслар и народни пјесник Филип Вишњић, Кнез Иво од Семберије, филозоф и визионар Димитрије Митриновић, сликар Коста Хакман, историчари Владимир Ћоровић и Јован Деретић, ликовни умјетник Мирко Илић и режисер Емир Кустурица.
Мехмед-паша Соколовић, Србин из Соколовића поред Вишеграда, био је велики везир (предсједник владе) у Османском царству. Макарије Соколовић је био први патријарх Српске православне цркве када је она обновљена као Пећка патријаршија 1557. године. Лука Вукаловић допринио је ослобођењу Босне од османлијске власти. Убијени премијер Србије, Зоран Ђинђић, родио се у Босанском Шамцу, а бивши предсједник Србије Борис Тадић рођен је у Сарајеву.
Од музичара најпознатији су: Здравко Чолић, Неле Карајлић, Саша Лошић, Горан Бреговић и други.
Из Босне и Херцеговине поријеклом су владаоци средњовјековне династије Мрњавчевића, као и владаоци из црногорске династије Петровића Његоша.
Према попису становништва у Босни и Херцеговини 1991. године, број становника изјашњених као Срби, био је следећи:
По општинама Града Сарајева:
Број Срба по општинама Босне и Херцеговине према Попису становништва из 1991.:
Срба у Сарајеву, по попису из 1991. године, је било 157.526 (29,94%). Данас, после рата у Босни и Херцеговини, мало их је остало у граду. Већина се одселила, или у иностранство, или у Источно Сарајево, у Републици Српској (некадашње "Српско Сарајево"). За време рата су у Сарајеву постојали концентрациони логори за Србе од којих су најпознатији Виктор Бубањ, Сунце и Силос у којима је страдало 6.628 Срба. Из концентрационих логора су преко дана одвођени на принудни рад, да копају ровове муслиманској војсци или да чисте минска поља. Најпознатије мјесто где су Срби одвођени, мучени и брутално убијани одсецањем главе је јама Казани.
Три најзначајније српске православне цркве у граду су Стара православна црква (црква Светих архангела Михаила и Гаврила) из 16. века, Саборна црква из шездесетих године 19. вијека и Црква Светог Преображења у Новом Сарајеву.
Срба у општини Мостар, по попису из 1991. године, је било 23.846 (18,83% становништва), а у самом граду Мостару 14.142 (18,64%). Данас, послије рата у Босни и Херцеговини, мало их је остало у граду. Већина се одселила а повратника је врло мало. Према процјенама федералног завода за статистику федерације Босне и Херцеговине из 2003. године, Срба у Мостару има 3.644.
Током рата у Босни и Херцеговини, 1993. године, хрватски ексремисти су уништили "Саборну цркву Св. Тројице" и "Цркву Рођења Пресвете Богородице" (познате и као Нова и Стара православна црква), које датирају из средине 19. вијека.
На Видовдан 1941. године усташе су хапсиле и убијале мостарске Србе, међу њима и знамените личности као и свештенике. Око 30 Срба бачено је у јаму изнад Читлука, 10km од Мостара.
Усташе су побиле и цијело братство манастира Житомислића и бациле у Видоњску јаму, на десној обали Неретве. Крајем 1941. године манастирске конаке су запалили усташе и Немци, пошто су претходно опљачкали ризницу, архиву и библиотеку.
У јуну 1992. године Хрвати су спалили и уништили исти манастир.
Пјевачко удружење „Гусле“ основано је у Мостару 18. децембра 1888. Имало је око 50 оснивача, а за предсједника је изабран Јово Р. Шола. Часопис „Зора: Часопис за забаву, поуку и књижевност“ (познатији као "Зора") излазио је од 1896. године.





















Чангчуен () је највећи и главни град покрајине Ђилин која се налази на северу Народне Републике Кине. Према процени из 2012. године, у граду је живело 2 931 941 становника.
Према процени, у граду је 2009. живело 2.750.684 становника.

Бегеч је насеље удаљено 20 километара од Новог Сада у чијој се општини налази. Према попису из 2011. било је 3.325 становника.
Бегеч се налази на левој обали реке Дунава, где се налази и велико алувијално језеро Бегечка јама у којој поред рибе се налази и старо село, поплављено пре више од сто година. Први пут се спомиње у петнаестом веку још 1424. године у турским тефтерима. Већ тада је Бегеч, било једно врло организовано село у којем су прве куће биле сојанице и земунице, грађене од слабог материјала, врбове или тополове грађе и покривене трском, рогозом или шашом. У Бегечу се налази српска православна црква саграђена 1838. године.
Бегеч су прво населили сељаци, бежећи од "зулума проклете Јерине", жене деспота Ђурађа Бранковића, за време градње смедеревске тврђаве. Насеље Бегеч је по бежању тј. "бегачима" (људима који су бежали), добило име.
Овде се налази Здање Визић.
У Бегечу се налази и артешки бунар са свежом пијаћом и здравом водом, који се налази у центру Бегеча преко пута Основне школе „Вељко Петровић“. Вода из артешког бунара тече у сваком добу године.
Бегеч је већ дуги низ година познат по производњи шаргарепе и кромпира. Занимљива је чињеница да се у Бегечу произведе више шаргарепе него што производи Хрватска, на годишњем нивоу. Бегечка шаргарепа је препознатљив бренд широм Европе и Балкана, али се ово поврће може наћи и на домаћем тржишту као и у великим продајним објектима у Србији. Модеран начин производње са савременом механизацијом омогућава Бегечким повртарима да њихова шаргарепа има висок квалитет, невероватну боју и укус, тако да задовољава услове широког тржишта. Велики је број газдинстава који се бави производнјом овог поврћа, тако да конкурентност међу произвођачима није мала, али без обзира на све потражња је све већа.
У насељу Бегеч живи 2665 пунолетних становника, а просечна старост становништва износи 39,6 година (38,4 код мушкараца и 40,8 код жена). У насељу има 1034 домаћинства, а просечан број чланова по домаћинству је 3,23.
Ово насеље је углавном насељено Србима (према попису из 2002. године), а у последња три пописа, примећен је пораст у броју становника.

Степановићево је насеље у Србији у општини Нови Сад у Јужнобачком округу. Према попису из 2011. било је 2021 становника. Место је основано 1920—1924. године.
Место се налази у Јужнобачком округу, 25 km од Новог Сада.
У Степановићеву се налази Основна школа Алекса Шантић.
Степановићево је повезано са Новим Садом аутобуском линијом ГСП-а 43, као и, преко приватних превозника, са Врбасом, Кулом, Србобраном, итд.
Кроз место пролази железничка пруга.
У Степановићеву постоји фудбалски Клуб Омладинац, који је члан Подручне лиге Новог Сада.
У месту је активан и џудо клуб Омладинац.
Темељи храма Светог великомученика Лазара Косовског изливени су 10.7.1989. а освећени 16.7.1989. Овај чин су обавили Његово преосвештенство Владика Шумадијски Сава и Његово преосвештенство Владика Сремско-карловачки Василије. 1.4.1990. је оджана прва литургија и подигнут је велики крст на главној куполи.
У част и помен Светог великомученика Лазара, за црквену и сеоску славу одређен је Видовдан 28. јуна.
У насељу Степановићево живи 1776 пунолетних становника, а просечна старост становништва износи 40,6 година (39,0 код мушкараца и 42,0 код жена). У насељу има 682 домаћинства, а просечан број чланова по домаћинству је 3,25.
Ово насеље је великим делом насељено Србима (према попису из 2002. године).

Црна кутија је израз који је у науку увео Ешби, а означава врло сложене системе о чијој структури и начину функционисања мало или готово ништа не знамо. Шта је „црна кутија“ зависи и од субјекта који посматра одређени објекат, појаву или процес. За некога и радио апарат може бити „црна кутија“, док за другога ни једно техничко средство то не може да буде јер у суштини за свако је позната структура и начин функционисања. Сасвим је сигурно да се наука бави „црним кутијама“, истраживањем онога што је непознато. Наспрам „црне кутије“ постоји и појам „бела кутија“ којим се означава спознати објекат, појава или процес. Нешто што је једног тренутка „црна кутија“ временом може постати „бела кутија“.
У кибернетици се израз „црна кутија“ користи и да би се означила метода којом се истражује сложени кибернетски систем. Експериментатор посматра излазне величине и упоређује их са улазним величинама и на основу тога закључује о унутрашњој структури и функционисању система. Односно, експериментатор манипулише улазима (испробавањем) мењајући улазне величине, затим врши класификацију излазних величина (вредности) да би дедукцијом дошао до правила која вреде за истраживани систем. Правила до којих је експериментатор дошао изражавају законитости процеса трансформације улаза у излазе система.
Назив „црна кутија“ настао је на вежбама студената електронике који су добијали неки електронски склоп у црној кутији са отвореним улазима и излазима и имали су задатак да открију о каквом склопу је реч.
Ергономски систем човек-машина је веома сложен систем због човекове сложене природе. Човек је у ствари „црна кутија“, а машина „бела кутија“. Отуда цео систем "човек-машина" јесте црна кутија.
Данас се најчешће под термином „црна кутија“ подразумева склоп у авионима који снима све битне параметре лета авиона као и разговор посаде са контролним торњем. Функција „црне кутије“ нарочито долази до изражаја приликом истраживања узрока пада авиона, јер је „црна кутија“ тако пројектована да може да поднесе пад авиона па чак и у морску воду. Интересантно је да „црна кутија“ најчешће није црне боје већ наранџасте.

Хаптичке површине и простор су све зоне дохвата руку и ногу одређене антропометријским карактеристикама човека у седећем и стојећем положају.
Дохвати руку и ногу могу бити различити што зависи колико је рука, односно нога испружена у лакту, односно колену. Што је рука или нога испруженија веће је деловање статичког и динамичког напора што резултује и већим енергетским губицима, бржим замарањем при раду, непрецизнијим покретима итд. Из тих разлога у ергономији се при уређењу радног места разликују три зоне дохвата руку:
При пројектовању техничких средстава и радног простора треба увек тежити таквој организацији рада где ће се користити оптимална зона дохвата, док остале зоне су дозвољене у изузетним ситуацијама и у краћем времену. Таквим пројектовањем се обезбеђује удобан и угодан рад радника. Максимална зона дохвата се користи да би се одредило место оних елемената машине, односно радног места који су извор потенцијалне опасности како би се тако организовали (пројектовали) да буду ван домашаја радника при раду.

Кисач (, ) је насеље у Србији у општини Нови Сад у Јужнобачком округу. Према попису из 2011. било је 5091 становника.
Кисач се први пут спомиње у 17. веку и то као село са искључиво српским становништвом а стотинак година касније у село се досељавају и Словаци. У Кисачу се налази евангелистички храм из 1795. и православни храм из 1773., као и основна школа у којој се настава одвија на словачком и српском језику. 
Овде се налази Железничка станица Кисач.
У насељу Кисач живи 4402 пунолетна становника, а просечна старост становништва износи 40,3 година (38,9 код мушкараца и 41,6 код жена). У насељу има 1966 домаћинстава, а просечан број чланова по домаћинству је 2,78.
Ово насеље је углавном насељено Словацима (према попису из 2002. године), а у последња три пописа, примећен је пад у броју становника.

Ковиљ () је насеље у Србији у општини Нови Сад у Јужнобачком округу. Према попису из 2011. било је 5.414 становника.
Доњи Ковиљ се први пут спомиње 1554, а Горњи Ковиљ 1702. године. Насеља су се спојила 1870. поред Ковиља се налази познати Ковиљски Манастир. Манастир је обновљен 1705–1707, према легенди да је на том месту Свети Сава саградио манастир у 13-ом веку. У месту постоје и две српске православне цркве, из 1824/28 и 1846. године.
Овде се налази Споменик ратницима Првог светског рата у Ковиљу.
У насељу Ковиљ живи 4376 пунолетних становника, а просечна старост становништва износи 38,8 година (37,5 код мушкараца и 40,1 код жена). У насељу има 1750 домаћинстава, а просечан број чланова по домаћинству је 3,19.
Ово насеље је великим делом насељено Србима (према попису из 2002. године).
Ковиљ је директно повезан на ауто-пут А1 (Суботица – Београд) који пролази кроз атар села, а до самог места може се доћи локални путем Будисава – Ковиљ и државним путем IIА реда 114 (Чуруг – Жабаљ – Шајкаш – Ковиљ).
Ковиљ је са Новим Садом, Будисавом и Каћем повезан линијом јавног превоза бр. 24.

Под функционалном музиком () мисли се на употребу музике како би се радна средина оплеменила, учинила пријатнијом и на тај начин утицало на понашање радника и продуктивност рада.
Присталице функционалне музике сматрају да је њен ефекат вишеструк: од стварања пријатног расположења до физиолошког јер надражује нервне ћелије у кори великог мозга и тиме смањује оптерећење оних ћелија које су радом оптерећеније. Даље, функционална музика доприноси продуктивности рада, формирању ритмичких покрета током рада што је са становишта студије покрета пожељно итд.
Приликом увођења музике у радну средину неопходно је детаљно упознавање са структуром радника - слушалаца, њиховим културним навикама, природом посла и многим другим сазнањима која би определила најадекватнију музику која би била у функцији побољшања услова рада и продуктивности рада.
Важно је напоменути да су индивидуалне разлике међу људима у погледу музике прилично велике и да музика може иритирати неке раднике, о чему се бар у ергономији мора водити рачуна.

Сленг је специфичан говор једне друштвене групе. 
У социолошком смислу, проучавањем сленга неке друштвене групе (вршњачке, професионалне и друге) може се много сазнати о самој групи, њеној структури и групној динамици.
Ерик Партриџ је издвојио чак 15 разлога за употребу сленга:
Као што се види, сленг има превасходно друштвену функцију, јер доприноси изградњи личног и друштвеног идентитета и олакшава комуникацију унутар дате друштвене групе.


Кир Велики (стперс. "Куруш") такође познати као Кир II (576. или 590. п. н. е.—јул 529. п. н. е.) основао је Ахеменидско царство. Током своје владавине проширио је царство на већи део југозападне и централне Азије, од Египта и Босфора на западу све до реке Инд на истоку, и створио прво и највеће царство античког доба. Током три деценије владавине, овај владар је победио и покорио нека већа краљевства тог доба, укључујући Медију, Лидију и Вавилон, а водио је војне експедиције и у централну Азију где је покорио све народе. Ипак, није ишао у походе на афрички Египат или европску Грчку као касније Камбиз II и Дарије I Велики. Према Херодоту, погинуо је у бици против Скита у лето 530. или 529. п. н. е. Наследио га је син Камбиз II који је освојио Египат током кратке владавине. Кир (Kyрус) је био следбеник зороастријске религије.. Осим јаког утицаја на иранску историју, Кир је снажно утицао и на јеврејску религију, људска права, политику, војну стратегију те уопште на источну и западну цивилизацију. 
Реч Kyрус је латинска односно грчка изведеница староперсијског имена "Куруш". Антички историчари Ктезије и Плутарх наводе како је Kyрус добио име од речи "Курос" што значи сунце односно „попут сунца“, спомињући везу са персијском именицом за сунце ("Кхор") уз коју стоји суфикс "-васх" што значи „сличност“. Ипак, неки модерни историчари попут Карла Хофмана и Рудрика Шмита из Енцеклопедија Иранике наводе како име значи „"вербални победник"“.
У модерној Персији, Кyрус се увек подразумевао као Курошé Кабир или Курошé Бозорг, што је персијска изведеница од имена Кир Велики. У Библији, познат је под једноставним именом Кореш, док је могуће да се и у Курану спомиње као „Дхул-Карнаун“ који је покорио источне и западне земље.
У складу са херојима других култура и оснивачима великих царстава, традиционална предаја о Кировој породици је врло богата. Према Херодоту, Кир је био унук медијског краља Астијага одгојен у скромној пастирској породици. По другој причи, био је син сиромашних родитеља и радио је на медијском двору. Те приче су контрадикторне Кировим личним сведочењима према којима је наследио трон од свога оца, деда и прадеда.
Од 10-15 персијских племена, Кир потиче из околине града Пасаргада, из породице Ахеменида. Пре него што је ујединио Персијанце и Медијице унутар једног царства, био је краљ Персије те је по краљевској лози полагао право на трон Аншана, које је било вазално краљевство унутар Медијског царства, а простирало се у данашњој провинцији Фарс у југозападном Ирану. На том подручју Кир ће касније основати Пасаргад, будући главни град Ахеменидског царста.
Династију је највероватније основао Ахемен око 700. п. н. е., којег је наследио син Теисп. Према записима, после Ахеменове смрти на трон су дошла два његова сина, Кир I од Аншана и Аријарамна од Персије. Њих су наследили њихови синови Камбиз I од Аншана односно Аршам од Персије. Ипак, аутентичност тих античких записа се доводи у питање с обзиром на сложеност и непоузданост извора о Кировим прецима.
Камбиз I се према Херодоту сматра племићем а не краљем, а извори говоре како се оженио принцезом Манданом, ћерком лидијске принцезе Аријене и Астијага, владара Медијског царства. Из наведеног брака рођен је само један син, Кир II, познат као Кир Велики, који је добио име према деду. 
Према Ктезију, Кир Велики оженио је Астијагову ћерку по имену Амитис, што изгледа нелогично, јер би тада она била и његова жена и ујна. Вероватно објашњење је да се Астијаг претходно оженио још једном женом која му је родила Мандану, док је Амитис била ћерка Кијаксара, односно Астијагова сестра. Кирова прва жена Касандана, је једнако загонетна. Према Херодоту и Бехистунским натписима, родила је Киру најмање два сина, Камбиза II и Смердиса. Оба сина касније су посебно владала Персијом на кратко време. Кир је имао и кћерке Артистону и Атосу која ће се касније удати за Дарија I. Ово ће после бити значајно, јер ће Атоса родити Ксеркса I, Даријевог наследника..
Најпознатији датуми Кирова рођења су 600.-599. п. н. е. према Тори или 575.-576. п. н. е. према модерним проценама. Мало је тога познато о његовом детињству и раном животу с обзиром на недостатак извора односно на њихово оштећење или губитак.
Херодотова прича о Кировом раном животу личи на легенди о напуштеној деци попут Едипа, Мојсија или Ромула и Рема која се касније боре за краљевски трон. Киров надређени био је његов дед Астијаг, владар моћног Медијског царства.
После Кировог рођења, Астијаг је имао сан који је његов свештеник протумачио као знак да ће га његов унук збацити са престола. Свом нареднику Харпагу је наредио да убије дете. Харпаг, коме морал није допустио да убије новорођенче, позвао је краљевског пастира Митрадата из планинске регије покрај границе с Саспиром и наредио му да остави дете да умре у планинама. Срећом, пастир и његова жена Цина су се сажалили над њим те су га усвојили и одгојили као своје дете, док су своје мртворођенче показали Харпагу као Кира.
Кад је Киру било десет година, Херодот тврди да је било очито да Кир није био пастиров син јер се понашао превише господски. Након што је Кир у дечјој игри бичевао сина медијског племића Артембара, краљ Астијаг је испитао дечака и открио да су врло слични један другом. Астијаг је тада затражио од Харпага да објасни шта је учинио с дететом, и након што му је овај признао да није убио новорођенче, краљ га је преварио позивом на банкет где му је послужио властитог сина. Астијаг је био попустљив према Киру, па је дозволио да се врати својим биолошким родитељима, Камбизу и Мандани. Иако се сматра како је Херодотова прича само легенда, она ипак даје увид у ликове из Кировог раног живота.
Након што му је умро отац 552. п. н. е., Кир је наследио оца на месту краља Аншана. Ипак, он тиме није још постао независни владар. Као и његови претходници, морао је признати врховну власт Медије. У доба Астијагове владавине, Медијско царство се простирало на већи део античког Блиског истока, од малоазијске Лидије на западу до племена Парта и Персијанаца на истоку.
У Херодотовој верзији, мотивисан осветом, Харпаг је уверио Кира да побуни Персијанце против њихових надређених, Медијаца. Додуше, врло је вероватно да су Харпаг и Кир заједно водили побуну због неслагања с Астијаговом политиком. Од почетка персијског устанка у лето 553. или 552. п. н. е. и првих битака у 552. п. н. е., Кир је уз Харпагову помоћ водио своју војску против Медијаца све док није пао главни град Екбатана 549. п. н. е., чиме је и само Медијско царство коначно било освојено.
Иако се чини да је Кир прихватио медијску круну, године 546. п. н. е. службено је заменио титулу прогласивши се краљем Персије. Аршам, који је био владар Персије под Медијцима, због Кировог чина је морао одступити. Његов син Хистасп, иначе Киров други рођак, проглашен је сатрапом Партије и Фригије. Аршам ће поживети још довољно дуго да на престолу види свог унука Дарија I Великог, који је постао шах (цар) након смрти оба Кирова сина.
Кирово покоравање Медије покренуло је низ његових ратова. Астијаг је био савезник са шурјаком Крезом од Лидије, Набонидом од Вавилона и Амазисом II од Египта, који су намеравали удружити снаге против Кира.
Прецизни датуми освајања Лидије су непознати, али се претпоставља да су се догодили између Кировог покоравања Медијског краљевства (550. п. н. е.) и освајања Вавилона (539. п. н. е.). У прошлости је било уобичајено узимање 547. п. н. е. као године пада Лидије према цитатима из Набонидових хроника, иако ови подаци нису поуздани. Лидијци су први напали персијски град Птерију у Кападокији. Крез је поставио опсаду града, и потом одвео становнике у ропство. У међувремену, Персијанци су позвали становништво Јоније, који су припадали Лидијском краљевству, да се побуне против свог владара. Понуда је одбачена, због чега је Кир окупио војску и кренуо у војни поход у Лидију приликом ког су му се путем придруживали многи народи. Битка код Птерије завршила је нерешеним резултатом, при чему су обе стране пре заласка сунца доживеле велике губитке. Лидијски краљ Крез повукао се у Сард следећег јутра.
За време боравка у Сарду, Крез је послао апел својим савезницима да пошаљу помоћ Лидији. Ипак, пред крај зиме пре него што су се Крезови савезници могли окупити, Кир је ушао дубоко у Лидију и опколио Креза у главном граду Сарду. Нешто пре коначне битке код Тимбре између Кира и Креза, Харпаг је саветовао Кира да постави своје деве испред војника, што је требало уплаштити лидијске коње који нису навикли на мирис дева. Стратегија је успела и лидијска коњица се разбјежала, а Кир је поразио и заробио Креза након опсаде Сарда. Главни лидијски град био је у Кировим рукама, што је значило коначан пад Лидијског краљевства. Према Херодоту, Кир је поштедио Крезов живот и узео га као саветника, што је противно неким преводима Набонидових хроника у којима се наводи како је лидијски краљ био погубљен.
Пре него што се вратио у главни град, Кир је Лидијцу по имену Пактије поверио да пренесе Крезово благо у Персију. Али, убрзо након Кировог одласка, Пактије је закупио плаћенике и изазвао побуну у Сарду против персијског сатрапа (лидијског управника) Табала. Кир је тада послао Мазара, једног од својих војсковођа да угуши побуну, али да доводе Пактија живог. Приликом доласка Мазара у Лидију, Пактије је побјегао у Јонију где је закупио плаћенике с којима је напао грчке градове Магнезију и Пријену, где је ухваћен и послат назад у Персију да га казне.
Мазар је наставио са освајањем Мале Азије, али је умро из непознатих разлога приликом експедиције у Јонији. Кир је тада послао Харпага да доврши Мазарево освајање Мале Азије, а он је освојио Ликију, Киликију и Феникију, користећи посебне опсадне технике за пробијање градских зидина које су биле непознате Грцима. Са освајањима је завршио око 542. п. н. е. и вратио се у Персију.
Године 539. п. н. е. Кир је освојио Елам и главни град краљевства Сусу. Пред крај јуна исте године, његова војска под командом Гобрија, гувернера Гутеје, напала је Опис на ријеци Тигрис и поразила Вавилонске снаге.
До 10. новембра, град Сипар је покорен без борбе јер његови становници готово да нису ни пружали отпор. Вероватно је да се Кир упустио у преговоре са вавилонским генералима и тако договором избегао оружани сукоб. ВаВилонски краљ Набонид је боравио у граду у то време, али је убрзо побегао у главни град Вавилон који није годинама посећивао.
Два дана послије, 12. новембра према јулијанском, односно 7. новембра према грегоријанском календару, Губарове трупе ушле су у Вавилон у којем није забиљежен отпор. Херодот објашњава да су Персијанци насамарили Вавилонце тиме што су преусмерили ток Еуфрата у споредни канал због чега је дубина воде пала довољно ниско да су се персијски војници коритом реке провукли испод одбрамбених препрека у центар града. Убрзо након, 29. новембра, Кир је лично ушао у град Вавилон и заробио Набонида.
Пре Кирове инвазије на вавилон, Нововавилонско царство је освојило многа суседна краљевства. Сва подређена краљевства сада су припала њему, укључујући Сирију и Јудеју.
Послије пада Вавилона, Кир се прогласио „краљем Вавилона, Сумера, Акада, и краљем четири краја света“; забележеном на познатом Кировом цилиндру, ваљкастом запису положеном у темеље есагилског храма посвећеном главном вавилонском богу Мардуку. Текст цилиндра описује Набонида као безбожног, док победника Кира спомиње као миљеника Мардука. У наставку се спомиње како је Кир унапредио животни стандард становника Вавилона, те да је помагао избеглицама и обнављао храмове, због чега се његов цилиндар сматра као први писани споменик о људским правима у хисторији.
Према Бехистунским натписима Дарија Великог, Кирова власт обухватала је највеће царство до тада у историји. На крају његове владавине, Ахеменидско персијско царство протезало се од Мале Азије и Јудеје на западу до реке Инд на истоку.
Детаљи о Кировој смрти се разликују према записима. Херодот наводи да је Кир Велики погинуо у жестокој бици против "Масагети", племена из јужних пустиња Кгаресма и Кизил Кума на најјужнијем делу степа у данашњем Казахстану и Узбекистану, где је ишао на наговор Креза да се обрачуна са њима на њиховој земљи. Племе Масагети било је у сродству са Скитима судећи према облачењу и начину живота; били су врсни коњаници. У циљу да осигура краљевство, Кир је прво послао брачну понуду краљици Томирис, што је она одбила. Затим је одлучио територију племена Масагети заузети силом, па је кренуо са градњом мостова и бродова уздуж реке Јаксарт (Сир Дарја) која их је раздвајала. Краљица Томирис позвала је Кира да заустави напад и да се њихове снаге обрачунају на достојанствен начин, на унапред договореном месту, око дан хода од реке. Он је прихватио понуду, али је одлучио припремити им лукаву замку. Наиме, племе Масагети није познавало вино и његове учинке. Поставио је логор на договореном месту и у њему оставио много хране и вина, те га је оставио на чување најслабијим војницима, док је оне најспособније војнике повео са собом ван логора. Генерал Томирисине војске (уједно и њен син) "Спаргапис" и његова војска напали су Киров логор и поразили онај слабији део персијске војске што га је остао чувати, након чега су почели трошити персијске залихе хране и вина, и тако се несвесно напили што је знатно смањило њихове одбрамбене способности. Тада их је напао Кир са главнином своје војске и поразио, а Спаргапис иако поштеђен и заробљен, кад је дошао свести починио је самоубиство. Када је чула за Кирову победу остварену лукавством, Томирис се заклела на освету и повела у борбу другу групу војника које је лично предводила. Кир је убијен а његове снаге претрпеле су велике губитке у бици коју је Херодот описао као најжешћом и најкрвавијом у каријери Кира Великог и у антици уопште. Кад се битка завршила, Томирис је наредила да се Кирово тело доведе пред њу, да му се одсече глава и баци у посуду са крви, као симболични чин освете за убиство њеног сина. Ипак, многи историчари сматрају ту верзију приче упитном, јер и сам Херодот је признао како је то ипак само једна од верзија о смрти Кира Великог која му је испричана. Међутим, други тврде да су персијски војници успели вратити његово тело или да је Томирис пронашла и разапела неког другог, а не самог Кира или његовог двојника.
Ктезије у својој Персици наводи како је Кир Велики погинуо приликом борбе с Дербицовом пешадијом потпомогнутом скитским стрелцима и коњицом, те Индијцима са слоновима. Према његовом извору, овај догађај догодио се североисточно од Сир Дарје.
Алтернативна верзија из Ксенофонтове Киропедије је противрјечна осталима јер тврди како је Кир Велики мирно умро у главном граду Персије.
Коначна верзија о његовој смрти долази од Бероса , који тврди да је Кир Велики погинуо приликом борбе са дахаејским стрелцима североисточно од Сир Дарје.
Посмртни остаци Кира Великог наводно су у граду Пасаргаду, где гробница постоји и дан данас за коју су многи сигурни да се ради о његовој гробници. Страбон и Аријан једнако су описали његов гроб, према виђењима Аристобула од Касандрије, који је у доба Александра Великог двапут посетио гробницу. Иако је антички град у рушевинама, гробница Кира Великог је готово неоштећена; иако је задњих година делимично обновљена. Према Плутарху, епитаф на гробници каже:
Историјски налази из Вавилона упућују на то да је умро у августу 530. п. н. е., и да га је наследио његов син Камбиз II. Његов млађи син Смердис је умро пре него што је Камбиз кренуо у освајање источног фронта. Према Херодоту, Камбиз је убио брата да избјегне свађе око наслеђивања царског трона током његовог одсуства. Камбиз II је наставио очеву политику територијалног ширења и успео је покорити Египат који је додао Персијском царству, али је умро након само седам година владавине. Након његове смрти царством је седам месеци владао узурупатор Гаумата који се прозвао Смердисом, али га је са престоља уклонио Дарије Велики.
Кир Велики се слави у Танакху, али је такође критикован због веровања у наводно лажне извештаје Кутхита, који су желели спречити изградњу Другог храма у Јерусалему. Наиме, они су оптужили Јевреје да спремају побуну па је Кир одлучио прекинути изградњу храма који неће бити завршен све до 516. п. н. е. у вријеме владавине Дарија Великог.
Цитат књиге Чарлс Фриман, „Грчки успех“:
Кир Велики је једнако препознатљив и као државник и као војник. Проводећи политику великодушности и поштовања других локалних религија уместо угњетавања, био је у стању претворити покорене народе у своје горљиве присталице. Због политичке инфраструктуре коју је поставио, Ахеменидско царство се задржало још дуго послије његове смрти.
Успон Персије током његове владавине оставило је снажан печат на ток светске историје. Персијска филозофија, књижевност и религија имали су доминантну улогу у светским размерама у наредних хиљаду година. Унаточ исламском освајању Персије у 7. веку и стварања исламских хилафета (калифата), Персија је задржала свој доминантни утицај и на исламску културу током "Златног доба ислама", што је један од главних разлога успешне исламске експанзије.
Многе пост-ахеменидске династије (Селеукиди, Сасаниди, Пахлави) тврдили су да су насљедници Кира Великог. Мохамед Реза Пахлави је славио 2500. годишњицу иранске монархије 1971. године, која је завршила револуцијом 1979. године. Многи научници данас сматрају Кира Великог једнаким или већим од Александра Великог с обзиром на достигнућа.
Према професору Ричард Фрај:
Укратко, лик Кира је преживио кроз историју као нешто много веће од човека који је основао царство. Он је постао епитетом за високе квалитете који су се очекивали од античких владара, што је укључивало херојске особине попут освајача који је био толерантан и великодушан једнако колико храбар и одважан. Његова личност утицала је на Грке и на самог Александра Великог, те накнадним преношењем традиције и на Римљане, па и данас на све нас. Године 1971. Иран је славио 2500. годишњицу Кировог оснивања Персијског царства.
Једини познати пример његове религијске политике је његов однос према Жидовима у Вавилону. Библија тврди како је остатак жидовског становништва враћен из Вавилона у "Обећану земљу", те како је Кир наредио обнову храма у Јерусалему. Све ово је у потпуности објављено у Књизи Езре. Као резултат Кирове политике, Жидови су га славили као достојанственог и легитимног краља. Кир је једини не-жидов описан као месих (месија) или божански краљ у Танакху . Међутим, истовремено су постојале и жидовске критике на његов рачун након што су се прочуле лажи од стране Кутхита, који су желели спречити изградњу "Другог храма." Оптужили су Жидове да спремају побуну, па је Кир обуставио изградњу храма који неће бити завршен све до 516. п. н. е., у доба владавине Дарија Великог.
Поједини модерни муслимански научници, сматрају да је лик из Курана "Дху ал-Карнаин" заправо Кир Велики. Ова теорија је постављена од стране сунитског учењака Абула Калама Азада и потврђена од стране шиитског учењака Аламе Табатабиа у његовом делу "Тафсир ал-Мизан".
За време своје владавине, Кир је остварио контролу над великом територијом освојених краљевстава, постигнутим задржавањем и ширењем медијских сатрапија (покрајина). Даљња организација освојених територија у провинције којима владају локални краљеви звани сатрапи, настављена је и у доба Дарија И Великог. Кирово царство захтјевало је само порез и регруте из свих крајева државе.
Његово освајање започело је ново доба у стварању царстава, гдје се велика супердржава састоји од десетака мањих држава, раса, религија и језика, које обједињује централна власт чија се моћ пројицира преко локалне администрације. Овај политички систем се одржао вијековима, а трајао је и у вријеме инвазија династије Селеукида, њихове владавине Персијом као и у вријеме каснијих иранских династија Парта и Сасанида.
Године 1992. овај владар је уврштен у листу 100 најутицањијих људи у историји, према Мишел Х. Харту. У децембру 2003. током прихватања Нобелове награде за мир, Ширин Ебади се позвала на Кира:
Његова оставштина се осећа чак до далеког Исланда и колонијалне Америке. Многи творци Сједињених Држава тражили су инспирацију од Кира Великог кроз радове попут "Киропедије". На пример, Томас Џеферсон је имао два примерка те књиге, које је обавезно штиво за државника једнако као и Макијевели „"Владалац"“.
Један од ретких преживелих извора информација из његова доба је Киров цилиндар, документ који је он сам издао на глиненом ваљку. Цилиндар је направљен поводом персијског освајања Вавилона 539. п. н. е. Текст цилиндра описује вавилонског краља Набонида као безбожног, док побједника Кира спомиње као хероја миљеника бога Мардука. У наставку се спомиње како је он побољшао живот становника Вавилона, те да је избеглицама обнављао домове и градио храмове.
Цилиндар је био постављен унутар вавилонских зидина као камен темељац. Године 1879. пронашао га је асирско-британски археолог Ормуз Рассам у темељима Есагиле (вавилонског храма богу Мардуку) а данас се чува у Британском музеју у Лондону. Претпоставља се да су директори Британског музеја и Иранског националног музеја у Техерану договарају привремено премештање Кировог цилиндра у ирански Техеран за посебну изложбу.
Према званичницима из Британског музеја, цилиндар представља дугу традицију месопотамских владара у којима су своје владавине обележавали изјавама о политичким променама. Цилиндар је састављен у форми дуготрајних вавилонских стилова, а са политичке стране представља Кирову поруку вавилонском народу у којој се проглашава легитимним краљем, и у којој обећава поштивање верских и политичких вавилонских традиција. Документ се готово пуних стотину година сматрао инструментом карактеристичне месопотамске политичке пропаганде. Почетком 70-их година 20. века, ирански шах прихватио је Киров цилиндар као симбол 2500. годишњице иранске монархије, наводећи да је то „први писани споменик о људским правима у историји“. Цилиндар је такође привукао пажњу подацима о повратку Жидова у Палестину након вавилонског ропства, а такођер се сматра и потврдом библијских текстова из Књиге о Јездрини.
Кира Велики се сматра једним од највећих војсковођа античког доба, којег је касније опонашао и Александар Македонски. Његова стратегија, храброст и лукавост допринели су покоравању тадашњих највећих војних сила попут Медије, Вавилоније и Лидије, те стварању највећег царства.
У пролеће 551. п. н. е. медијски краљ Астијаг сакупио је велику војску од 150.000 људи и кренуо угушити персијску побуну предвођену Киром. Персијски владар је командовао много мањом војском од 10.000 људи, углавном Персијских бесмртника (елитна тешка пешадија). Уз бројну инфериорност, персијски проблем је био што су са собом водили целе породице, укључујући жене, децу и старце. Како би неутралисао предност Медијаца у њиховој бројности, Кир Велики је поставио своју војску заједно са народом на врх стрмог брда у близини Пасаргада. Медијци су покушали изненадити Персијанце нападајућу истовремено планинске пролазе и пењући се уз планину али Персијанци су их одбацили. Идућег јутра Астијаг је одлучио напасти са главнином војске, док је део Персијанаца видевши велику војску побегао на врх брда где су били њихови цивили. Након што су их наводно извређале персијске жене назвавши их кукавицама, Персијанци се враћају на бојиште и користећи повољан терен уништавају медијску војску која је имала губитке од око 60.000 војника.
Кир је изненадио лидијског краља Креза самим почетком инвазије на Лидију за време зиме и великих хладноћа у Малој Азији, на шта лидијска војска није била припремљена, а њихови савезници попут Вавилонаца, Арапа и Грка нису стигли прикупити трупе за војну помоћ Лидији. Ипак, лидијска војска је бројала три до четири пута већи број војника од персијске, а главнину лидијске војске је чинила велика коњица. На самом путу према Лидији, Кир Велики је приметио да се коњи из његове војске плаше дева које су им служиле за терет, јер коњи нису навикли на њихов мирис. Непосредно пре битке, он је основао прву војну јединицу састављену од дева које је ставио на чело своје војске. Стратегија је успела и на самом почетку битке код Тимбре моћна лидијска коњица се разбјежала, а Кир је поразио Крезову војску. Сам Крез је заробљен након опсаде Сарда исте године, где су се према Ктезију Персијанци опет послужили лукавстом; генерал Оебар је саветовао Кира да персијски војници ходају на моткама тако да изгледају као гигантски ратници, што је наводно престрашило грађане Сарда и довело до самог пада града., и заробљивања само Креза.
Приликом војних експедиција против полуномадских племена Скита у Средњој Азији, Кир је договорио битку против војске моћног племена Масагети. Уочи битке, на договореном мјесту одлучио им је припремити лукаву замку. Војску је подијелио на два дијела; слабији дио трупа поставио је у слабо заштићени логор препун хране и вина, док је снажнији дио војске сакрио у непосредној близини. Племе Масагети нису познавали вино, нити учинке алкохола. Генерал скитске војске (уједно и племенски принц) напао је Киров логор и поразио слабији део персијске војске, након чега је његова војска почела јести пронађену храну и пити вино, несвесно се напивши што је знатно смањило њихове одбрамбене способности. У мамурлуку их напада Кир с главнином своје војске и са лакоћом их поражава.
Персијска опсада Вавилона, у то време највећег и најбогатијег града на свету, пример је једне од најлукавијих опсада свих времена, успоредива с легендарном причом опсаде Троје. За опсаду града Вавилона, Персијанцима је послужила ријека Еуфрат која је пролазила кроз само средиште града. Персијанци су насамарили Вавилонце тиме што су преусмерили горњи ток ријеке у сусједни канал, због чега је водостај ријеке опао испод висине одбрамбених препрека, односно на довољну висину да се персијски војници сакривени провуку коритом у сам град. Након уласка персијске војске у град вавилонска војска се убрзо предала готово без отпора, Кир је лично ушао у град и заробио вавилонског краља Набонида, чиме је Вавилон коначно био покорен.
Најзначајнији Киров градитељски пројект свакако је изградња Пасаргада, новог главног града Персије. Историчар Страбон тврди да је Кир одабрао ту локацију због политичких разлога јер је ту победио Медијце, док се као избор локације наводе и естетски разлози јер ради се о узвишењу у долини окруженој планинама са свих страна. Изградња је почела 546. п. н. е. или касније, и убрзо је постао средиштем политичке моћи великог царства. Осим као административно средиште, Пасаргад је служио и као одмаралиште персијском владару па су у њему изграђени бројни вртови, те софистициран систем наводњавања помоћу каната. Захваљујући том водоводном систему и умијећу контролисања притиска, у пасаргадском врту изграђен је линеарни канал дужине готово 1000 м уздуж ког су се налазиле малене фонтане.
Срце комплекса у Пасаргаду чини тврђава "Tall-i-Takht" („Престолни брежуљак“) која се налази на узвишењу у односу на околину, те која гледа на околне „рајске“ вртове са јужне стране. Тврђава се састоји од два мања дела; резиденцијалне палате и дворане за пријем („Ападана“), карактеристичне за персијску архитектуру. Ападана или дворана за пријем састоји се од бројних ступова и има приступ са југоистока, где гост прво мора проћи кроз врата а онда прећи мост преко реке Пулвар. Смештај и облик комплекса индицирају да је према комплексу у Пасаргаду обликована и касније саграђена атинска Акропоља. Уопште, уметност и архитектура у Пасаргаду престављају персијско мешање различитих традиција које обједињава уметничке елементе Елама, Вавилоније, Асирије, Египта и Анадолије.
Пасаргад се сматра колевком популарних „персијских вртова“, који су узори модерним парковима у задњих 2500 година. Карактеристика персијских вртова је правоугаони облик симетрично подељен ортогоналним главним комуникацијама на четири дела формирајући раскрсницу у унутрашњости парка. Ту се у базенима и каналима налазила вода, док су шеталишта имала хлад од високог растиња. Пасаргадски врт има колосалне димензије од 2 x 3 км, а канали са водом су се протезали готово километар у дужину, док су се мале фонтане налазиле сваких 16 метара.
Нова истраживања структуралне технологије у Пасаргаду показала су како су персијски инжињери саградили град који је могао издржати јаке потресе, чак до 7. степени према Рихтеровој скали. Темељи градитељских творевина у Пасаргаду грађени су технологијом изоловане базе темеља, која се данас користи при изградњи модерних осетљивих објеката попут нуклеарних електрана, због заштите од сеизмичких активности.
Значајан допринос градитељству преставља и употреба конструктивних веза (копчи) између камених блокова, које су изграђене од метала. Такав конструктивни систем заједно са изолованом базом темеља створили су услове за изградњу много већих, виших и тањих конструктивних елемената, који су свој врхунац доживели у Персеполису.
Легенда каже да је у доба исламског освајања Ирана арапска војска хтела уништити гробницу, али да је становништво уверило арапске команданте да се не ради о гробници Кира Великог, већ о гробници мајке краља Саломона, што је поштедјело њено рушење. Као резултат, натпис на гробници замијењен је цитатом из Курана и гробница је постала позната као "Qabr-e Madar-e Sulaiman", односно „гробница Саломонове мајке“. У данашње време постоје само рушевине некад величанственог комплекса у Пасаргаду и његових вртова, које су уништили време, бројни потреси и освајачка разарања Македонаца, Арапа те посебно Монгола. Осим археолошког значаја, Пасаргад је данас и популарно туристичка атракција у Ирану.
остали:

АББА (-{"ᗅᗺᗷᗅ"}-) је била шведска поп група која важи за комерцијално најуспешнију поп група на свету. Група је доминирала на топ-листама од средине седамдесетих до почетка осамдесетих, продавши много хит синглова и албума. Процене АББА-ине продаје у свету варирају од 370 до 500 милиона, што би их могло учинити другим најуспешнијим бендом на свету после Битлса. Они су прва појава са европског тла која је постала редован део британских, америчких и аустралијских топ-листа, а њихов успех је отворио врата за многе друге европске групе. Њихово непрекидно наслеђе означава шведску музичку индустрију као мејстрим играча.
АББА је основана око 1972, а чинили су је: Бјорн Улваес, Бени Андерсон, Агнета Фелтског и Ани-Фрид Лингштад. Постали су широм познати након побеђивања на такмичењу Евровизија 1974. са песмом Ватерло. Групу су чинила два брачна пара, Бјорн и Агнета и Бени и Ани-Фрид. АББА је колективно одлучила да се расформира почетком 1983.
Име АББА долази од првих слова имена сваког члана групе.
Андерсон је био члан шведског рок/поп бенда Хеп Старс који је био врло популаран у шведској током шездесетих. Група је настала по узору на америчке и британске групе као што су Херман Хермитс, Ху и Ролингстонси. Хеп Старс су имали велику армију обожавалаца, посебно међу тинејџеркама. У међувремену, Бјорн је био вођа групе Хутенани Сингерс чији је звук био мекши и лакши за слушање него Хеп Старса. Певачима су се некад укрштали путеви и одлучили су да заједно пишу песме. Једна од њих, "Isn't It Easy To Say", је постала хит Хеп Старса и Бјорн је понекад гостовао на турнејама бенда. Чак је било предложено да се те две групе споје, али то се никад није десило. Стиг Андерсон, менаџер Хутенани Сингерса и оснивач Полар Музика, видео је много потенцијала у Бенијевом и Бјорновом заједничком раду и охрабривао их је да пишу више песама и направе албум који је назван "Lycka" када је издан под Поларовим именом.
Агнета Фелтског је била најмлађи члан групе и поп феномен који је сама писала и изводила шведске хитове још док је била тинејџерка и такође је глумила Марију Магдалену у шведској верзији "Исуса Христа Суперстара". Агнету су приметили критичари и текстописци као усавршену композиторку, али она је сматрала да је то тежак посао писати и изводити лаке поп песме у шлагер стилу, снимати обраде хит песама и ићи на турнеје са шведским групама. На једној од турнеја Хутенани Сингерс упознала је и залљубила се у Бјорна. Њихово венчање 1971. године било је венчање године шведских познатих личности и привукло је много пажње.
Домаћица Ани-Фрид Лингштад је била повремена певачица у кабареу када је одлучила да оде на такмичење у певању и победила на њему. Шведска је у то време мењала прописе од вожње левом страном пута на десну и много је емисија снимано да би охрабрило људе да остану ван друмова током ноћи промене. Позвана да се појави на телевизији те вечери са њеном победничком песмом, Фридина музичка каријера је узлетела. Упознала је Бенија Андерсона током једне од турнеја. Постали су љубавници и Бени је позвао Фриду да пева пратеће вокале са Агнетом на албуму "Lycka".
Раних седамдесетих, Бјорн и Агнета су, иако су били венчани, водили раздвојене музичке каријере. Међутим, Стиг је био амбициозан и одлучан да их пробије у међународно мејнстрим тржиште, нешто по чему шведске групе нису биле познате. Као резултата охрабривања, Бјорн и Бени су написали песму за Евровизију 1972. коју је изводила Лена Андерсон. "-{Say It With a Song}-" је освојила треће место, али је била велики хит у неколико држава, убеђујући Стига да је на правом путу.
Бјорн и Бени су наставили са писањем песама и експериментисали су са новим звуцима и вокалним аранжманима који су имали нешто успеха у Јапану. Једна од тих песама са којом су изашли је била "-{People Need Love}-", са девојкама као пратећим вокалима којима је дато много више места за истицање него раније. Свако укључен у то се осећао одушевљено због новог звука и Стиг га је издао као сингл, потписујући га као "Бјорн и Бени, Агнета и Ани-Фрид". Плоча је стигла до броја 17 на шведскм листама, довољно да их убеди да су на путу нечега доброг.
Следеће године су одлучили да још једном покушају на Евровизији, овај пут са песмом "-{Ring Ring}-". Студијским радом је руководио Мајкл Третоу који је експериментисао са техником звучног зида који је постао нови АББА звук. Стиг је уредио превођење стихова на енглески и мислили су да ће овај пут сигурно бити победници. Опет, били су трећи. И поред тога, прото-група је издала албум -{Ring Ring}-, још увек носећи незграпно име Бјорн, Бени, Агнета & Фрида. Албум је прошао добро, а сингл "-{Ring Ring}-" је био хит у многим деловима Европе, али је Стиг мислио да прави пробој може доћи само са хитом у САД или Великој Британији.
У то време, Стиг, уморан од незграпног имена, почео је ословљава групу приватно и у јавности као АББА. Ово је на почетку била шала, пошто је Абба такође било име познате фирме за конзервирање рибе у Шведској. Ипак, пошто је фирма била мање-више позната изван Шведске, Стиг је почео да верује да ће име добро пролазити на међународним тржиштима и тако је остало. Касније је група преговарала са фирмом око права на употребу имена.
Поново су се окушали на Евровизији 1974, сада инспирисани растућом глам рок сценом у Уједињеном Краљевству и песмама попут Визардове ""-{See My Baby Jive}-". "-{Waterloo}-" је била нескривено поп песма са примесама глам-рока коју је продуцирао Мајкл Третоу. Сада далеко искуснији, били су боље припремљени за такмичење и имали су материјал вредан албума када је избор одржан у Брајтону. Песма је убедљиво победила и катапултирала их у британску сцену по први пут. Сада су имали привлачно име АББА и људи су могли да одмах купе цео албум ("-{Waterloo}-").
"-{Waterloo}-" је био први број 1 групе на британским топ-листама. Такође је издан у САД где је стигао до 6. места. Ипак, успех се показао тешко одрживим и њихови следећи синглови "-{So Long}-" и "-{Honey Honey}-" нису прошли ни изблиза тако добро. Група је била презаузета и није могла убедљиво да промовише песме ни и једној држави. Све до избацивања њиховог другог албума "-{ABBA}-" и сингла са ње "-{SOS}-", АББА није показивала знаке да је предодређена за веће ствари. "-{SOS}-" је консолидовао присуство АББА-е у Великој Британији где је био међу првих десет и они више нису сматрани за групу која је са само једном песмом постала чудо.
Много већи успех је дошао 1975. када се сваки сингл који се издавао солидно пласирао на листама, а "-{Mamma Mia}-" је стигла да 1. места у Великој Британији јануара 1976.
У ово време група је издала албум "-{Greatest Hits}-" иако је имала само 5 хитова у првих 40 у Великој Британији и САД. Овај албум је укључивао песму "-{Fernando}-" (ранија верзија је била хит-сингл на шведском језику за Ани-Фрид и била је увршетна у њен соло албум "-{Frida Ensam}-" из 1975. који је продуцирао Бени). Иако је постала једна од најпознатијих песама АББА-е, "-{Fernando}-" се није појавио на шведском и аустралијском издању "-{Greatest Hits}-". У Шведској је чекано да се песма у верзији на енглеском језику појави тек 1982. на "-{The Singles-The First Ten Years}-"; песма је касније уврштена у аустралијско издање њиховог албума "-{Arrival}-" из 1976.
Следећи албум "-{Arrival}-" је представио следећи степен достигнућа у писању текстова и студијског рада. Хит за хитом је потицао са њега: "-{Money, Money, Money}-", "-{Knowing Me, Knowing You}-" и "-{Dancing Queen}-", њихов највећи хит. До тада је АББА била врло популарна у Великој Британији, већем делу западне Европе и Аустралији (који су скоро усвојили АББА-у као своју), али је још увек имала умерен пријем и емитованост у САД и "-{Dancing Queen}-" ће остати једини број 1 на листи која је АББА икада постигла тамо.
До вог времена АББА-ин звук је био синоним за европски поп и био је копиран од група као што су Братерхуд оф Мен и касније Бакс Физ. Неки су мислили са је било потребно да се копира АББА-ин звук и прустуо са две девојке и два мушкарца да би се победило на Евровизији и чини се да се та идеја потврдила када је Братерхуд оф Мен победила 1976, а Бак Физ 1981.
У међувремену, 1977 "-{Arrival}-" је пратио много комплекснији "-{The Album}-" који је издан да би се поклопио са филмом АББА, документарним филмом са њихове аустралијске турнеје. Овај албум је лошије оцењен од стране критике, али је изродио неколико хитова као што су "-{The Name of the Game}-" и "-{Take A Chance On Me}-", које су се обе попеле на врх британских листа. Овај албум је такође садржао познату песму "-{Thank You for the Music}-" која је касније издата у Великој Британији као сингл (1983) и била је на Б страни албума "-{Eagle}-"" у подручјима где је песма била издана као сингл.
До 1978. АББА је била мегагрупа. Они су претворили запуштени биоскоп у студио Полар Мјузика, који су користили и неко други успешни бендови (албум Лед зепелина "-{In Through the Out Door}-" је био снимљен ту).
Сингл "-{Summer Night City}-", њихов задњи шведски број 1 на топ-листама, се зауставио кратко при врху британске топ-листе, али је означио увод у диско поход АББА-е са албумом "-{Voulez-Vous}-", који је издан у пролеће 1979. Ово издање је означило мали пад популарности АББА-е у Великој Британији и Европи, али је привукао много пажње у САД. Албум је укључивао хитеове "-{Chiquitita}-", "-{Does Your Mother Know}-", "-{Voulez-Vous}-" и "-{I Have A Dream}-".
Касније исте године, група је издала свој други албум са највећим хитовима који је садржао нову песму "-{Gimme! Gimme! Gimme! (A Man After Midnight)}-", њихов највећи диско хит.
1979, АББА је ишла на турнеју по САД и Канади, свирајући пред великом публиком, али је успех био можда мали и прекасан.
Албум из 1980. "-{Super Trouper}-" је одражавао промене у АББА-ином стилу са више истакнутим синтисајзером и више личним стиховима. Он је поставио рекорд за највише преднаруџбина икада добијених за албум у Великој Британији након што је 1 милион копија наручено пре издавања. Ишчекивање за издањем је изазвала песма "-{The Winner Takes It All}-", осми број 1 групе на британској топ-листи (први после 1978). Следећи сингл са албума "-{Super Trouper}-" је такође био број 1. Сингл "-{Lay All Your Love On Me}-" је издан 1981. само у ограниченим подручјима, и, заједно са "-{Super Trouper}-", је успео да се пробије до врха америчких топ-листа. Компилација на шпанском језику "-{Gracias Por La Musica}-" је такође снимљена у ово време, која је издана у Латинској Америци и продала се врло добро.
"-{The Visitors}-" (1981), њихов последњи студијски албум, је показао зрелост и дубину осећања који су недостајали на њиховим ранијим снимцима, али су ипак смештали бенд у поп жанр, са привлачним стиховима и мелодијама. Насловна песма "-{The Visitors}-" се односи на тајне састанке који су одржани без дозволе комунистичких влада у сателитским државама Совјетског Савеза, а остале песме су се односиле на теме као што су старост, губитак невиности, родитеље који гледају како им деца одрастају и тако даље. Њихове мелодије су још увек биле примамљиве, али промена стила се одржавала почетком комерцијалног пропадања након последњег сингла "-{One Of Us}-" који је био хит широм света у децембру 1981.
Иако је овај период означен као пропадање групе, АББА је још увек имала велику публику, посебно у континенталној Европи и могла је без сумње да настави са радом да није било личних проблема у групи; два брачна пара су се развела до овог тренутка. Песме "-{The Winner Takes It All}-" и "-{One Of Us}-" дају погледе на личне проблеме са којима су се суочавали чланови АББА-е.
У лето 1982, група се сакупила да сними нови албум. На крају су само издали двоструки албум - компилацију свих њихових претходних успеха уз две нове песме. Двоструки албум "-{The Singles: The First Ten Years}-" је заузео прво место на британским листама и одлично се продавао широм света. Нове песме су биле "-{Under Attack}-" и "-{The Day Before You Came}-", која је била задња песма коју је АББА заједно снимила. Још две песме су снимљене током 1982: "-{I Am The City}-" и "-{Just Like That}-". Иако су обе завршене, само је "-{I Am The City}-" издана на компилацији из 1993. Упркос бројним покушајима обожавалаца, Бјорн и Бени и даље одбијају да објаве "-{Just Like That}-".
Група се постепено разбила како су њени чланови почели да раде различите пројекте. Бени и Бјорн су сарађивали са Тимом Рајсом да би написал мјузикл Шах, док су Агнета и Фрида радиле на својим соло албумима.

Алфред Тарски (; Варшава, 14. јануар 1901. — Беркли, 26. октобар 1983) је био пољски математичар и логичар, аутор значајних студија из математичке логике, метаматематике, опште алгебре, теорије скупова, геометрије. Студирао је руски, немачки, француски, грчки и латински. На тек отвореном Варшавском универзитету 1918. је отпочео студије биологије.
Докторирао на Варшавском универзитету 1924. Од 1925. до 1939. био је доцент Варшавског универзитета, где је држао предавања из математике и логике. Године 1939. је емигрирао у Америку. На Универзитету Калифорније у Берклију је од 1942, где постаје професор 1949. године. 
Аутор семантичке дефиниције истине која је по њему онтолошки и гносеолошки неутрална и одговара интуитивном смислу класичне Аристотелове дефиниције истине.
На српском објављено: Алфред Тарски: «Увод у математичку логику и методологију математике», «Рад», Београд, 1973.
Године 2000. Међународна астрономска унија је име Алфред Тарски дала планетоиду откривеном 1997. године.

Повеља Змајевих дечјих игара се додељује као посебан облик признања за изузетан стваралачки допринос књижевности за децу, безграничну оданост свету детињства и најплеменитијим људским тежњама. Повеља је установљена 1975. године . Велика повеља је установљена 1987.
Први пут је повеља додељена страном аутору 1985. године, први носилац је Астрид Линдгрен.

Гран при „Сува игла" се додељује на међународном графичком бијеналу у Ужицу. Постоје још три награде "Златна игла“, „Сребрна игла“ и „Бронзана игла“.
На 7. бијеналу маја 2005. награде су подељене на следећи начин:





































































































Уколико се изузме Петроварадинска тврђава са околином, где су нађени трагови из скоро свих епоха, од праисторије, преко времена доминације Рима и потом средњег века, са Бачке стране има више локација раштрканих налазишта која показују да су овде стално оснивана нова насеља. Тако је на Клиси откривено насеље земуница из бронзаног и Гвозденог доба, а на месту Темеринске петље, када су ту извођени радови 1981. године, нађени су остаци из разних временских периода, од Палеолита до данас, констатовано је постојање некрополе Старчевачке културе и нађени су трагови великог средњовековног села.
И на другим локацијама је било трагова из периода пре нове ере, па је тако на пример у улици Јанка Чмелика 36 пронађена мања праисторијска остава у којој су пронађени фалсификовани новчићи са ликом Александра Македонског, а претпоставља се да су фалсификатори били Келти. Такође на месту данашње нове зграде Библиотеке Матице српске током радова 1991. године, пронађено је гробље из бронзаног доба, део словенског насеља и хришћанско гробље. Међутим, овај период није богат писаним документима и тешко је утврдити да ли је било и неког већег насеља или само мањих насеобина од по неколико кућа.
Са локалитета Клиса-Барутана потичу налази који се везују за Бакарно доба-енеолит (3000—2000. година пре нове ере), када долази до прекида са неолитском традицијом и појавом нових култура, чији су носиоци степски номади, односно говорници индоевропских језика који се досељавају са истока Европе. На налазиштима на Детелинари заступљени су трагови латенског периода, који се везује за експанзију Келта. У 1. веку нове ере, на подручје Бачке досељава се сарматско племе Јазиги, а налази римског новца на подручју Новог Сада сведоче о трговачким везама Јазига и Римљана. На подручју данашњег Новог Сада археолози су пронашли трагове четири сарматска насеља - на Клиси, Сајлову, Салајци и Југовићеву.
Први историјски документ који говори о постојању насеља на подручју Новог Сада је повеља угарског краља Беле IV из 1237. године у којој дарује новој цистерциској опатији у Белакуту (средњовековно утврђење на локацији данашње Петроварадинске тврђаве) имања и села на Бачкој страни. У повељи се спомињу места Петурварад (названо још и стари Петроварадин, Вашарош-Варад и Варадинци), два Зајола (Горњи и Доњи, познати и као Сајол, Исаилово и коначно, што је и данашње име, као Сајлово) и Бакша (познато и као Бакшић, Бачић, Бакшафалва).
Археолози су доказали да је Петурварад (Вашарош-Варад) био смештен код старе Барутане на Темеринском путу, односно код Темеринске петље, а ово је било и најзначајније средњовековно насеље на подручју данашњег Новог Сада, на Бачкој обали Дунава. Насеље је било повезано скелским превозом преко Дунава са тврђавом и манастиром на Сремској обали. Ово је било велико насеље словенског живља које датира из периода сеобе народа (5-6. век). 
На Сајлову и другим локацијама где се претпоставља да су била насеља Зајол налажени су током година трагови људи из средњег века, као и гробља старија од X века, тако да је скоро сигурно да су ова насеља постојала, али се претпоставља да су се премештала током векова. Наиме, у та времена су доста чести били проласци пљачкашких хорди па су становници бежали и кад би се вратили поново би зидали насеље, често и даље од првобитног станишта.
За насеље Бакша (Бакшић) има више теорија где се налазило, али последња ископавања, нарочито из Католичке порте и других локација у центру Новог Сада (попут Његошеве 10 где је 2002. године пронађен део средњовековног насеља са стамбеним објектима), све више говоре да је било смештено не северно од улице Алексе Шантића у правцу Телепа, него ближе центру.
На подручју града постојало је и средњовековно насеље Сент Мартон (или Ке Сент Мартон) и налазило се западно од Бакше уз скоро саму обалу Дунава, у правцу Футога. Постојање овог насеља је потврђено откривањем скелета са ратном опремом 1961. године у улици Ватрослава Јагића 21 на Телепу. У средњем веку су такође постојала и насеља Биваљош (које се, према претпоставци, налазило на подручју данашње Слане Баре) и Бистрица (чији положај се не може са сигурношћу утврдити). 
Већина ових насеља је више пута уништавана и поново оснивана, најпре због похода Монгола у XIII веку, а потом и каснијих ратова Угарске и Турске. Мада је становништво бежало пред ратним страдањима, оно се и враћало, тако да и турски списи о наплати пореза говоре о више десетина кућа у Сајлову, Бакшићу, Варадинцима, Биваљошу и другим околним насељима. По пореском списку из 1522. године, међу становницима ових насеља срећемо како мађарска, тако и словенска имена (Божо, Радован, Радоња, итд), да би по турским подацима из 1590. године на овом подручју било забележено 105 кућа које плаћају порез и то искључиво српских. Пошто се зна да је било и Срба који нису плаћали порез (уколико су рецимо били у турској служби), онда је број становника ових насеља сигурно био већи.
Мада није до краја потврђено, претпоставка је да ће потомци становника ових насеља, углавном Срби, чинити неке од првих становника Рацке вароши (Рацког града, Рацког села, Рацког шанца, Петроварадинског шанца), из које ће се касније развити и Нови Сад. Документи из периода оснивања Рацке вароши, конкретно карте, говоре и да је на месту садашњег укрштања Булевара Цара Лазара и Кеја Жртава Рације било и насеље Croaten Stadt, односно како се претпоставља рибарско село насељено Хрватима. Постоје претпоставке да је било и других насеља, али за сада нема чврстих археолошких доказа који иду томе у прилог.
За насеље Бистрица (Bistritz), настањено словенским живљем, које се помиње на више карата, углавном из XVI и XVII века, прекопута Петроварадинске тврђаве (између осталих, и на карти чувеног фламанског картографа Меркатора (1512—1594), који је картографију поставио на строго научне основе), археолози до сада нису налазили материјалне доказе постојања. Недавно су на подручју данашњег Новог Насеља-Бистрице нађени остаци средњовековног села, иако их археолози не поистовећују са старом Бистрицом.
Најважнији археолошки локалитети који су мање или више испитани у Новом Саду, нерачунајући Петроварадинску тврђаву, налазе се на потезу Слана бара, Клиса (на месту Барутана), Сајлово-Југовићево и Ченеј, као и у улицама Матице српске 3, Милеве Марић, Ватрослава Јагића 21, Јанка Чмелика, Позоришни трг 8, Лазе Телечког 6 и 8, Николе Пашића 16, 18 и 19, Трг слободе 5, Његошева 10, Цара Душана и Трг Марије Трандафил 5. Ту су проналажене ископине из Праисторије, Антике, Средњег века и Новог века.
Према археолошким налазима из 2002—2004. године, на подручју Петроварадина је постојало палеолитско неандерталско насеље из периода око 50-45.000 година пре нове ере. Подручје данашњег Петроварадина у континуитету је насељено још од неолита (од око 4500. п. н. е.). Прво утврђење на овом подручју подигли су Келти, који се појављују на овим просторима у 4. веку пре нове ере. Затим се, у 1. веку пре нове ере, на овом подручју појављују Римљани, који овај важан стратешки пункт у 1. веку нове ере организују као тврђаву Кузум (Cusum), коју укључују у провинцију Панонију. У 4. веку, у доба Сеобе народа утврђење је порушено од стране Хуна, а подручје затим долази под власт Острогота (5. век), Гепида (5-6. век), Лангобарда (6. век), Византије (која у 6. веку обнавља утврђење Кузум и даје му име Петрикон), Авара (6-8. век) и Франака (8. век).
Средином 6. века, подручје насељавају Словени. У 9. веку, тврђава улази у састав Бугарског царства, а у 11. веку њом влада сремски војвода Сермон, чији су златници у 19. веку пронађени у једном петроварадинском винограду. Пошто је Бугарска поражена од Византије а Сермон убијен, тврђава поново постаје део Византије, да би, после борби Византинаца и Мађара, крајем 12. века, ушла у састав средњовековне Угарске. 
Под именом Петроварадин тврђава се први пут помиње 1237. године, а у 16. веку освајају је Турци, тако да је за време турске управе, тврђава под именом Варадин, заједно са насељем била седиште нахије у оквиру Сремског санџака. У турско доба, Подграђе тврђаве имало је око 200 кућа, ту се налазила Сулејман-ханова џамија, а постојале су и две мање џамије, Хаџи-Ибрахимова и Хусеинова. Ту су била и складишта муниције, житни амбари, многи дућани, Мисафин-хан и свратишта, занатске радионице, школе, амами, као и други објекти османлијске архитектуре, док је на обали реке било пет воденица. Поред две турске махале, у саставу града налазила се и хришћанска четврт са 35 кућа, насељених искључиво Србима.
Крајем 17. века, ово подручје улази у састав Хабсбуршке монархије, која изграђује данашњу Петроварадинску тврђаву. Градња нове тврђаве почела је 1692. године, а тврђава је коначни облик добила између 1753. и 1780. године. Петроварадин је био у саставу хабсбуршке војне границе (Петроварадинска регимента) све до 1882. године, када се граница укида, а град прикључује Сремској жупанији.
Сремска Каменица се први пут помиње 1237. године под именом villa Camanch, а 1349. године је убележена као Kamenez. До 16. века, град је био под угарском управом, да би га у 16. веку освојили Турци. Пре турског освајања, Каменица је имала око 150 зиданих кућа и много од набоја, да би током турске управе 1567. године било забележено да има 15 кућа, а становници насеља у време турске управе били су Срби.
Крајем 17. века, Каменица постаје део Хабсбуршке монархије, а 1702. године Хабсбуршке власти су у месту пописале 40 домаћина, скоро саме Србе. У току 18. века број православних становника нарастао је на 1000. Каменица је била спахилук породоце Марцибањи, која је подигла дворац и парк. До 1918. године, властелинство је припадало породици Карачоњи.
Сматра се да је насеље на левој обали Дунава из кога ће се развити данашњи Нови Сад основано после изгона Турака из ових крајева 1694. године а вероватно и коју годину раније јер је сасвим сигурно да је већ 1692. године, када је почела изградња Петроварадинске тврђаве, на левој обали Дунава могло бити колиба занатлија који су пратили градитеље и аустријску војску.
Ово насеље је првобитно било познато под именима: "Рацка варош" (-{Raitzenstadt}-, -{Ratzen Stadt}-, односно Српски град) и "Петроварадински Шанац", а касније је (1748. године) добило име Нови Сад. Првобитни становници насеља били су огромном већином Срби, али и Немци, Јевреји, Мађари, Јермени, Бугари, Цинцари и Грци, o чијем присуству говоре многи архитектонски и културни споменици. Од 1702. године, насеље је у саставу Хабсбуршке војне границе, а 1708. године постаје седиште Бачког владике и главно место Бачког дела подунавске војне границе. После новог Аустријско-Турског рата и успостављања нових државних граница 1718. године, Рацка варош није више погранично место, него се развија у трговачко насеље, у коме се размењују плодови сремско-фрушкогорског виногорја и житородне бачке равнице.
1718. године, готово комплетно становништво села Алмаш (налазило се између Темерина и Србобрана) пресељава се у Рацку варош (у данашњи Алмашки крај), чиме се становништво вароши нагло умножило. По подацима из 1720. године Рацка варош је имала 112 српских домова, као и 14 немачких и 5 мађарских. Рацка варош у то време постаје „коморска варош“, са зачецима урбаних одлика, а будући да се налазио у саставу војне границе, град је по становништву био подељен на војни и цивилни део.
1748. године богати грађани Рацке вароши (неколико Срба и два Немца) одлазе у Беч, где за 80.000 рајнских форинти купују од царице Марије Терезије статус слободног краљевског града. Поставши слободан краљевски град, Нови Сад добија и данашње име. Царица тим поводом, 1. фебруара (који је од 1996. године и службени Дан Града) 1748. издаје едикт који каже:
Још пре успостављања првог магистрата новог слободног краљевског града, иселили су се из њега граничари. Августа 1746. године, када се приступило развојачењу граница у Бачкој, око 150 граничарских породица изјавило је да остаје у Шанцу, док се око 200 породица изјаснило за војни статус па према томе и за сеобу. У току 1747. године, ове су породице пресељене у Срем, а командант Секула Витковић, пошто је своју кућу и башту продао граду, одселио се 1748. у Старе Бановце.
Због статуса слободног краљевског града, Нови Сад доживљава нагли привредни развој и напредак, тако да шездесетих година 18. века он има око 8.000 становника, претежно занатлија и трговаца, али и ратара и повртара. По узору на слободне градове тога времена, Новим Садом управља магистрат на челу са судијом и дванаест сенатора. Србима је обезбеђена половина од укупног броја чланова магистрата, а судија, градски капетан и други се бирају наизменично из српске и других народности. 1780. године, Нови Сад има око 2.000 домова, од којих 1.144 српских. 1771. и 1838. године град је страдао од поплава.
У првој половини деветнаестог века, Нови Сад је био највећи српски град (Око 1820. године град је имао око 20.000 становника, од којих су око две трећине били Срби, а данашњи највећи српски град, Београд, није достигао приближан број становника пре 1853. године ). Још 1817. године, Вук Караџић говори за Нови Сад да је „данас највеће општество српско на свијету“, док Шафарик 1813. године говори да је „овде гнездо Српства“. У то доба Нови Сад је био центар политичког, културног и друштвеног живота целокупног српског народа. У Новом Саду су у то време стално боравили или се дуже задржавали Светозар Милетић, Полит-Десанчић, Јован Јовановић Змај, Лаза Костић, Ђорђе Натошевић, Илија Вучетић, Стефан Брановачки, С. Павловић, Теодор Мандић, Л. Станојевић, А. Хаџић, Коста Трифковић, Арса Пајевић, као и многи виђенији емигранти из Србије. Све ово били су разлози да Нови Сад буде прозван Српском Атином.
У почетку националних превирања 1848. године, Нови Сад има значајну улогу. У њему је 26. марта на заједничком скупу „општества српског“ донета петиција од 16 тачака, услов за самоуправне слободе Срба у Угарској. У граду је смењен дотадашњи магистрат и изабран нови, састављен искључиво од Срба, а одавде ће потећи и иницијатива за одржавање Мајске скупштине у Сремским Карловцима (13-15. мај 1848), на којој је проглашена аутономна Српска Војводина, у чијем ће саставу бити и Нови Сад.
Пре проглашења Српске Војводине у Сремским Карловцима, новосадски Срби изабрали су на збору у Новом Саду депутацију, која је 8. априла отишла у Пожун, да се споразуме са Лајошем Кошутом о односима између нове револуционарне мађарске владе и војвођанских Срба. Споразум није постигнут и тиме је на територији данашње Војводине отпочео крвави рат између Срба и Мађара. У рату је нарочито страдао Нови Сад, који је мађарска војска разорила, бомбардовањем са Петроварадинске тврђаве, а град је изгубио већину свог становништва. Од преко 2.800 зграда и кућа остало је једва 800, а становништво се разбежало на све стране. После гушења мађарског устанка, у град се поново враћа део становништва, али ће попис из 1850. године у граду избројати само 7.102 становника, што није ни половина броја од 20.000 колико је Нови Сад имао становника пре револуције. Требаће двадесет година да се број становника обнови, тако да је тек пописом из 1870. године забележено да Нови Сад има 19.000 становника, што је број приближан некадашњем. Колико је град био уништен у револуцији говоре и подаци о идејама аустријских званичника да се изгради нови град, неколико километара узводно.
Између 1849. и 1860. године, Нови Сад се налазио у оквиру Војводства Србије и Тамишког Баната, засебне хабсбуршке покрајине чије је административно седиште био Темишвар. После укидања ове покрајине, Нови Сад је део Бачко-бодрошке жупаније у оквиру Хабсбуршке Угарске. Административно седиште ове жупаније био је град Сомбор.
У политичкој и културној сфери, Нови Сад је задржао своју стару улогу и знатно је предњачио, не само испред војвођанских, већ и испред других српских и југословенских градова. 1863. године у Новом Саду је излазило 9 српских листова, док је у Београду тада излазило 4, а у Загребу 6 листова. Матица српска се преселила из Будимпеште у Нови Сад 1864. године, а нешто раније (1861. године) у граду је основано и Српско Народно Позориште. 1865. године поново се формира српска гимназија са вишим разредима. У граду се стицала и група људи, која ће деценијама водити војвођанске Србе у широку борбу за своја национална и демократска права. Носилац те интензивне политичке и културне акције је Светозар Милетић, а следе га Јован Јовановић Змај, Јован Ђорђевић, Лаза Костић и други.
Иако је и даље био политички и културни центар војвођанских Срба, до краја 19. века етнички састав новосадског становнишва знатно се изменио, а већ осамдесетих година овог века вођство у градској управи прелази у руке Мађара и од тада су за саборске посланике бирани искључиво њихови представници. Од оснивања Новог Сада 1694. године, најбројнија етничка група у граду били су Срби, док бројнијег мађарског становништва овде нема све до половине 19. века. После 1867. године, Нови Сад се налази под управом угарског дела Аустроугарске монархије. Током овог периода, политика мађаризације, коју је спроводила угарска влада, утицала је на промену демографске структуре града, односно, од претежно српског Нови Сад је добио етнички мешовит карактер. По попису из 1880. године, 41,2% становника града је говорило српским, а 25,9% мађарским језиком. До 1910. године, процентуално учешће говорника српског језика пало је на 34,52%, док се процентуално учешће говорника мађарског језика попело на 39,72%. 
Ове пописне податке ипак треба узети са резервом, јер се не може са сигурношћу рећи да ли су Мађари или Срби били најбројнији народ у граду 1910. године, с обзиром да многи историчари оспоравају тачност резултата пописа из 1910. године будући да овај попис није бележио етничку припадност грађана, нити је бележио искључиво матерњи језик, већ је такође бележио „најчешће говорен језик“, тако да резултати пописа преувеличавају број говорника мађарског језика, с обзиром да је ово био званични језик у то време и многи грађани којима мађарски није био матерњи су изјавили да га најчешће користе у свакодневној комуникацији. У говорнике мађарског језика урачунато је и 2.326 Јевреја, који су се декларисали да се служе мађарским језиком (по попису из 1910. године, укупан број говорника мађарског језика у Новом Саду, укључујући и поменуте Јевреје, био је 13.343, док је број говорника српског језика био 11.594 ). Још један пропуст пописа из 1910. године био је тај што у попису нису бележени само стални становници града, већ такође и привремени становници, који нису живели у граду већ су овде били стационирани по дужности војне или цивилне службе. 
Мађарско становништво је у ово доба имало градску управу у својим рукама и мада се мађарски тада морао говорити у Градској кући и јавним здањима, српски језик је преовлађивао у трговинама, на пијаци и по улицама, јер поред Срба мештана и свакодневна српска потрошачка публика из околине давала је српско обележје Новом Саду. На данашњем општинском подручју Града Новог Сада, укључујући Нови Сад и околна насеља са бачке и сремске обале Дунава, било је 1910. године 74.854 становника, од чега је 29.611 (39,55%) говорило српски језик, 18.379 (24,55%) говорило мађарски језик, 14.026 (18,73%) говорило немачки језик, 6.899 (9,21%) говорило словачки језик и 4.945 (6,6%) говорило хрватски језик. Ова релативна већина Срба на данашњем општинском подручју Града Новог Сада била је невидљива на званично исказаним резултатима пописа из 1910. године, јер су тадашње административне границе општина биле уређене на другачији начин, тако да је у самом граду попис као главни језик исказао мађарски, а у општинском подручју Новог Сада на бачкој обали Дунава (тада административно одвојеном од урбаног дела града) главни језик исказан на попису био је словачки.
Привредни развој града у другој половини деветнаестог века омеђен је карактеристикама тадашње Аустроугарске монархије, која је у индустријској експанзији помало заостајала за државама западне Европе. Осамдесетих година деветнаестог века Нови Сад је имао само свилару, а нешто касније саграђена је кланица, затим плинара, а 1910. године и електрична централа. Изградњом магистралне железничке пруге, 1883. године, која га је повезивала са Будимпештом, Нови Сад добија на значају, али је индустрија у граду и даље занемарујућа.
Аустроугарска монархија се крајем октобра 1918. године распала, а 3. новембра и капитулирала. Предратни српски политичари и родољуби почели су да се окупљају и организовано да делују у Новом Саду већ почетком јесени 1918. године, а међу њима је покренуто питање организовања одбора који би по слому Аустроугарске преузео власт у граду из руку мађарске управе. Први такав неформални одбор створен је на иницијативу Јаше Томића, предратног вође Српске народне радикалне странке. Радикали око Јаше Томића састали су се 27. октобра у Суботици са виђенијим људима и договорили се да се створи „средишња управа наших покрајина“ (Баната, Бачке и Барање), што је и учињено по њиховом повратку. Образован је привремени Српски народни одбор са задатком да у интеррегнуму преузме прерогативе власти и обезбеди ред до успостављања редовног поретка.
2. новембра чланови Српског народног одбора су се договорили да се организује народна стража, а истог дана на улицама се појавило обновљено социјалдемократско гласило "Слобода", које је најавило национално ослобођење српског народа у Војводини (претходно је издавање свих српских листова било обустављено у лето 1914. године). У Нови Сад је возом из горње Угарске стигло око 1500 српских заробљеника и интернираца, а један од повратника из ропства, потпоручник српске војске Бошко Павловић, на сопствену иницијативу организовао је приспеле војнике и заједно са њима ставио се на располагање Српском народном одбору.
Одбор је разаслао општинама у Банату, Бачкој и Барањи „пожурнице“, у којима је апеловао да се оснивају народни одбори, који имају покоравати се једино његовим наредбама и упутствима. Српском народном одбору стизала су обавештења о нередима које су изазивали распуштени аустроугарски војници. У одбору је решено да се „крилатице“ на новосадском аеродрому искористе за извиђање кретања непријатељских трупа и да се упути позив Дунавској дивизији српске војске, која је ушла у Срем, да што хитније упути своје јединице и у Бачку. Српски народни одбор упутио је ултиматум команданту немачких трупа да 8. новембра, најкасније до шест часова ујутру, његови војници напусте град. По изласку и последњег непријатељског војника, Бошко Павловић је наредио да српске страже заузму све важне пунктове у граду, а у ноћи између 8. и 9. новембра мандатори Српског народног одбора су и званично преузели власт у Новом Саду од мађарског Магистрата. На седници је, пола сата пре поноћи, власт прешла у српске руке, тако да су новосадски Срби фактички сами себе ослободили дан пре уласка српске војске у Нови Сад 9. новембра. Када је јављено да српска војска долази у Нови Сад, у сусрет јој је пошло у току преподнева око 400 коњаника, који су били у народним оделима, а носили су српски барјак. На мосту је у име Новосађана први поздравио српске војнике угледни грађанин Сава Стојковић, члан Управног одбора Матице српске. Он је окићену српску заставу предао мајору Војиславу Бугарском као команданту јединице српске војске која је имала част да ослободи Нови Сад. Потом је, уз присуство мноштва грађана, на главном градском тргу приређен дочек српској војсци, а добродошлицу им је са балкона Матице српске зажелео Јаша Томић.
После спроведених избора по свим војвођанским местима (од 18. до 24. новембра), у Новом Саду се 25. новембра 1918. године састала Велика народна скупштина Срба, Буњеваца и осталих Словена Баната, Бачке и Барање, која званично проглашава отцепљење ових региона од Угарске и њихово присаједињење Србији, а на истој скупштини формира се и покрајинска влада (Народна управа) Баната, Бачке и Барање са седиштем у Новом Саду. Затим је једна делегација предвођена Јашом Томићем и Блашком Рајићем отпутовала у Београд, где су највиши политички и војни фактори Краљевине Србије примили одлуку Велике народне скупштине о присаједињењу Србији „с пуним задовољством и одобрењем“. Власти у Београду, међутим, никад нису званично признале новоформиране покрајинске органе власти, који су наставили да функционишу до 12. марта 1919. године, када је одржана последња седница Народне управе.
1. децембра 1918. године, проглашено је Краљевство Срба, Хрвата и Словенаца, а Нови Сад улази у ту нову државу као саставни део Краљевине Србије. Иако је до 1918. године имао улогу културног и политичког центра Срба, Нови Сад до тада није био административни центар неке значајније управне територије или покрајине, што се уласком у нову државу мења: од 1918. до 1922. године, Нови Сад је административни центар покрајине Банат, Бачка и Барања, а такође (1921-1922. године) и административни центар Бачко-барањске жупаније, која је обухватала Бачку и Барању, затим је (од 1922. до 1929. године) административни центар Бачке области, која је обухватала западне делове Бачке и Барању, да би 1929. године постао административни центар Дунавске бановине, једне од покрајина Краљевине Југославије.
По попису из 1921. године, Нови Сад је имао 39.122 становника, од којих је 16.293 говорило српски, 12.991 мађарски, 6.373 немачки и 1.117 словачки. Јачање индустрије увећавало је и становништво града. До пописа из 1931. године број становника града нарастао је на 63.985, делимично и због тога што је Нови Сад у том периоду административно уједињен са Петроварадином, па се подаци са пописа из 1931. године односе на оба насеља (Петроварадин је тада имао око 5.000 становника). За разлику од пописа из 1921. године, на коме су говорници српског језика у Новом Саду чинили релативну већину од 41,1%, попис из 1931. године бележи апсолутну већину од 50,4% говорника српског или хрватског језика у уједињеном граду (у Петроварадину су тада већинско становништво били Хрвати).
У нову југословенску државу Нови Сад уноси културно благо и институције, као што је Матица српска са летописом, Српско народно позориште, затим изузетно значајна библиотека и сликарске галерије. Привреда Новог Сада у тадашњој аграрној земљи је веома истакнута, а комунално уређење без премца у Југославији. У њему се налази знатан број стручне и техничке интелигенције, друштвени живот са развијеним културним и економским захтевима, веома развијене радне навике, дисциплина рада и стручно знање. Као административни центар Дунавске бановине, Нови Сад добија многе монументалне грађевине, као што су „Бановина“ (садашња зграда покрајинске владе и скупштине), Танурџићева палата, Раднички дом и друге.
Иако је 12. децембра 1940. године потписала Уговор о сталном миру и вечитом пријатељству са Краљевином Југославијом, Хортијева Мађарска се није одрекла претензија на северне делове југословенске територије. После обарања Тројног пакта у Југославији крајем марта 1941. године, у војним и политичким круговима Хортијеве Мађарске дилеме око напада на Југославију није било. Једини услов који је требало испунити било је тражење формалног разлога који би оправдао такав корак. Догађаји који су уследили после уласка немачких трупа у Југославију уклонили су и ту препреку. Формирање такозване Независне Државе Хрватске 10. априла 1941. године, протумачено је као престанак постојања Југославије, што је ослобађало обавезе из Уговора о пријатељству, те је влада Мађарске, на седници од 10. априла 1941. године одобрила заповест регента Миклоша Хортија о ратним операцијама у „јужним крајевима“. Два дана касније, мађарске фашистичке трупе су прешле мађарско-југословенску границу и за непуна четири дана, без борбе, заузеле Бачку, Барању, Међумурје и Прекомурје. У окупацији ових територија је учествовало око 80.000 мађарских војника и официра.
У ноћи између 11. и 12. априла у ваздух су одлетели новосадски мостови на Дунаву, Мост краљевића Томислава и Железнички мост, а порушила их је југословенска армија приликом повлачења из Бачке. У граду су се појавили наоружани "немзетери" и "фолксдојчери" да контролишу улице и насеља. У периоду од 11. априла па до окупације града локални Немци су преузели све установе у граду и градски аеродром и три дана обављали сву власт. 13. априла у град улазе мађарске окупационе трупе, а део локалног мађарског и немачког становништва их дочекује са заставама, цвећем и музиком. Улазак окупатора пропраћен је појединачним убиствима и организованим нападом на ненаоружано становништво Салајке, дела града претежно настањеног Србима. Током 14. и 15. априла убијено је око 300 новосадских Срба, а до краја априла још око две стотине. Део немачког становништва је од првог дана окупације незадовољан, јер су локални Немци на овом подручју хтели да оснују своју подунавску државу. У једном немачком листу мађарску војску називају окупаторском, док у једном радиограму немачки локални лидери пишу: „Шта траже Мађари овде? Радије доживотно под Хотентотима, но и један дан дозволити да се на нама распну благодети идеје круне Светог Стефана". Хитлер је међутим имао другачије планове за комадање Југославије.
Власт у граду преузима војна управа, која је имала за циљ да створи „основне услове“ за поновно укључивање окупираних територија у оквире "Велике Мађарске". Планом денационализације је било предвиђено протеривање готово свог становништва српског порекла из Бачке, а на њихово место досељавање становништва мађарске националности. Међутим, пошто између мађарских и немачких власти није постигнут споразум о протеривању, ова акција је делимично обустављена. Листови на српском језику су забрањени, рад Матице српске је суспендован, док су имања Епархије Бачке стављена под секвестар. Српска гимназија у Новом Саду ради, али се национална историја избацује из наставног програма, док су матуранти морали полагати испит из мађарског језика и мађарске националне историје.
Крајем августа и почетком септембра 1941, укинута је војна управа а уместо ње формирана цивилна, чијим је увођењем створена Бачко-бодрошка жупанија са седиштем у Сомбору, а у оквиру ове жупаније налазио се и Нови Сад, којем је повраћен статус слободног краљевског града. Нови Сад се тако од некадашњег административног центра Дунавске бановине претворио у погранични град на граници Хортијеве Мађарске и Павелићеве Независне Државе Хрватске. Петроварадин, који је до 1941. године био сједињен са Новим Садом нашао се сада са хрватске стране ове наметнуте границе. На седници мађарског парламента од 16. децембра 1941. године усвојен је „Закон о поновном прикључењу освојених јужних територија мађарској круни и уједињењу са осталим земљама Мађарске“, којим је насилно присвојено суверено право над окупираним југословенским крајевима. Према попису становништва, који су мађарске окупационе власти извршиле крајем 1941. године, а за који су неки историчари рекли да је тенденциозан и да није за јавну употребу, Нови Сад је имао 61.731 становника, од којих је 31.685 (51,3%) говорило мађарски, а 17.039 (27,6%) српски, што представља знатно повећање броја говорника мађарског и смањење броја говорника српског у односу на ранији попис из 1931. године (по попису из 1931. године у Новом Саду је било 32.227 или 50,4% говорника српског (и хрватског) и 17.354 или 27,1% говорника мађарског ).
Током четворогодишње окупације (од 1941. до 1944. године), окупатори су починили бројне злочине (хапшења, убијања, паљења, стрељања, малтретирања) над српским и јеврејским становништвом града, а један од познатијих масовних злочина је Новосадска рација спроведена јануара 1942. године, у којој је убијено и под дунавски лед бачено 1.246 Новосађана, по националности 809 Јевреја, 375 Срба, 18 Мађара, 15 Руса и 2 Русина, а по полној и старосној структури 489 мушкараца, 415 жена, 177 старих особа и 165 деце. Један од последњих злочина окупатора у Новом Саду било је и масовно одвођење Јевреја, читавих породица, од деце до стараца, у злогласне немачке логоре смрти 1944. године. Током целог рата, фашисти су укупно убили око 5.000 Новосађана.
У Новом Саду је, током целог рата, деловао покрет отпора и ослободилачки покрет под вођством Комунистичке Партије Југославије. У граду се налазило седиште окружног комитета Комунистичке Партије Југославије, који је у оквиру народноослободилачког покрета био део Покрајинског комитета КПЈ за Војводину. Значајну помоћ у свим облицима рада активистима НОП-а представљао је директивни и пропагандни материјал, који је упркос бројним тешкоћама везаним за одржавање веза, стизао у Бачку од виших партијских и скојевских руководстава. Посебно значајну улогу у том погледу представљали су формирање и рад агитпроп групе и покрајинске технике у Новом Саду. У периоду свог постојања, од краја јуна до октобра 1941. године, ова група и техника издали су или умножили мноштво материјала који је доспевао у све делове Бачке захваљујући добро организованој мрежи за растурање. И поред постигнутих резултата, рад на војном плану био је веома отежан, а тиме и мање успешан од неких других видова активности КПЈ. У народноослободилачкој борби, у партизанским одредима и војвођанским бригадама, непосредно је учествовало 2.365 Новосађана, припадника свих националности.
У току 1944. Нови Сад је бомбардован од стране Савезничких авиона, који су за циљ имали стратешке објекте: железнички мост који су Немци подигли на месту порушеног, нека слагалишта материјала, као и извесне установе локалних Немаца, али су том приликом страдале и многе стамбене зграде, нарочито у близини моста.
22. октобра 1944. године, угрожен надирањем Црвене армије и Народноослободилачке војске, окупатор је напустио Нови Сад, а 23. октобра град су ослободиле партизанске јединице из Срема и Бачке, чиме се Нови Сад поново нашао у оквиру (обновљене) Југославије. Од 1945. године Нови Сад је главни град Аутономне Покрајине Војводине. На заседању у Новом Саду 30. и 31. јула 1945. године, Скупштина изасланика народа Војводине доноси предлог да се Војводина прикључи федералној Србији, што је на Трећем заседању АВНОЈ-а од 10. августа 1945. године једногласно прихваћено, а 1. септембра 1945. године Председништво Народне скупштине Србије донело је Закон о установљењу и устројству Аутономне Покрајине Војводине.
По попису из 1948. године, у Новом Саду је највише Срба (50,9%), затим Мађара (16,8%), Хрвата (12,1%), итд. После 1948. године, већина од малобројних преживелих Јевреја сели се у новоосновану државу Израел, а Немци одлазе, делом добровољно, а делом под присилом, у Аустрију, Немачку и Јужну Америку (углавном Бразил и Аргентину). Црвена армија Совјетског Савеза, пак, крајем 1944. и током 1945. интернира неке од белих руских избеглица и одводи их натраг у СССР, но град и даље остаје национално шаролик, а у њега се досељава велик број људи из разних крајева СФРЈ. Дочекавши слободу са 44.000 становника, град се релативно брзо увећавао, тако да шездесетих година има већ преко 100.000 становника. У периоду после Другог светског рата Нови Сад постаје не само главни већ и највећи град Војводине, а све до тада највећи војвођански град била је Суботица.
Одмах по ослобођењу, Нови Сад приступа обнови и развијању индустрије. У већ постојећим индустријским гранама град вишеструко повећава производњу, као што оснива и нове. Године 1954. индустрија у граду запошљава око 10.000 радника, да би тај број 1984. године износио око 75.000. Током многобројних урбанизацијских резова у доба социјализма, град губи неке од својих препознатљивих грађевина, као што су Јерменска црква или део Јеврејске улице, а граде се велики булевари и стамбени блокови. Поред старих средњих школа, и нових, које су се у току времена специјализовале и знатно повећале број ђака, Нови Сад добија и више школе. Прво је то виша педагошка школа (основана 1946. године), а затим Филозофски и Пољопривредни факултет (1954), да би 1960. године најзад био основан и цео самосталан Универзитет, у чијем су саставу девет факултета и још неколико виших школа. 1980. године почиње да делује и новооснована Војвођанска академија наука и уметности.
6. октобра 1988. године, у Новом Саду су организованиване демонстрације под чијим је притиском срушена тадашња војвођанска влада. По просутом јогурту који је дељен демонстрантима, а ови га бацали на неке функционере Војводине, овај догађај је остао познат као "јогурт револуција". Циљ ових демонстрација био је рушење тадашњег аутономног статуса Војводине, који је покрајина имала по уставу из 1974. године. Нови устав Србије из 1990. године укида државност и федерални статус Војводине и претвара покрајину у територију са ограниченим степеном аутономије.
После распада Социјалистичке Федеративне Републике Југославије: одвајања Словеније, Хрватске, Босне и Херцеговине и Македоније и формирања нове Савезне Републике Југославије 1992. године, Нови Сад изненада постаје други по величини град у трећој Југославији, што му даје додатни замајац у развоју, иако је то доба било веома кризно и турбулентно (По подацима из 1991. године, највећи град потоње Савезне Републике Југославије био је Београд са 1.137.000 становника (уже подручје града), затим Нови Сад са 179.000 становника (без Петроварадина и Сремске Каменице), а остали већи градови били су Ниш са 176.000, Крагујевац са 147.000, Подгорица са 118.000, Приштина са 108.000 и Суботица са 100.000 становника ).
Последњу деценију 20. века у Новом Саду обележили су и многи протести опозиционих странака као и протести студената. Најдужи и најмасовнији протести студената новосадских Универзитета догодили су се у периоду децембар 1996 - март 1997. Од краја 1998. до краја 2000. године у Новом Саду деловао је Народни покрет Отпор.
Нови Сад је знатно оштећен у НАТО бомбардовању 1999. године; сва три моста на Дунаву су порушена, оштећене су комуникације, као и водоводни и електрични системи. Рафинерија нафте је готово свакодневно бомбардована, што је изазвало знатну еколошку штету и загађење животне средине. Уништени су и објекти Телевизије Нови Сад на Мишелуку, а оштећени су и стамбени, индустријски и други објекти у појединим деловима града: у Индустријским зонама, на Видовданском Насељу, Детелинари (основна школа и стамбене зграде), Старом Граду (зграда „Бановине"), Рибњаку, Сремској Каменици и Шангају.
После промене режима у Београду 5. октобра 2000. године и отварања државе према Свету, створили су се услови за даљи развој града. Поред обнове порушених мостова и економије уништене дугогодишњим санкцијама, у Новом Саду се нарочито интензивирала изградња стамбених, пословних и других објеката, тако да је по неким тврдњама Нови Сад постао највеће градилиште у земљи, а поред избеглица и расељених лица, која су се овде доселила током ратних година, град је постао стециште и нових економских миграната, као једно од два најразвијенија економска средишта у Србији (2009. године, у Београду и Новом Саду живело је 31% од укупног становништва Србије и 40% запослених, који су стварали две трећине укупног и 50% индустријског дохотка ). По попису из 2002. године, општинско подручје Града Новог Сада имало је 299.294 становника, да би 2008. године овај број био процењен на 335.381, а поред општина Рашке области и југа Србије, Град Нови Сад је једно од малобројних општинских подручја у Србији са позитивним природним прираштајем (Видети чланак: Реални број становника општина и градова Републике Србије 2008. године).

Камбиз II (стперс. , умро 521. п. н. е..) краљ Персије од 529. п. н. е.-521. п. н. е.. 
Био је син Кира Великог. Кад је Кир Велики заузео Вавилон 539. п. н. е. у Кировом цилиндру у прогласу Вавилонцима његово име је придружено Кировом имену. Постаје једини краљ кад Кир Велики гине 529. п. н. е.
Након што је Кир Велики освојио Азију, Камбиз је одлучио да крене у поход на Египат, јер то је било једина преостала независна држава Источног света. Пре експедиције убија брата Бардија (Смердиса), кога је Кир поставио да буде управник источних провинција. 
Освајање Египта је започео 525. п. н. е., управо кад је фараона Амазиса II наследио Псаметикус II.
Камбиз је ушао у савез са Арапима, а Египат са Грцима. Арапи су били логистички битни, допремајући велике количине воде тамо где је била потребна. С друге стране Грци су се показали као непоуздан савезник. Кипарски градови су одустали, Поликрат са Самоса са великом флотом више навија за Персијанце, а командант грчких трупа прилази Персијанцима.
У одлучној бици код Пелузије Камбиз II побеђује Египћане и убрзо заузима Мемфис. Ухваћеног фараона Псаметикуса II убијају, кад се побунио. 
Из Египта покушава да освоји Куш, тј. краљевства која су у данашњем Судану. Међутим његова армија не успева да пређе пустињу и после тешких губитака враћају се, а нубијски краљ му заробљава готово све бродове.
Покушај да освоји оазу Сива исто тако је пропао. План о нападу на далеку Картагину ометала су одбијања Феничана да му помогну у транспорту.
У међувремену у Персији се појавио узурпатор Гаумата, у пролеће 522. п. н. е., који се претварао да је он убијени Бардија (Смердис). У Азији су га признали као таквог. Камбиз је кренуо да се сукоби са њим. Током похода је умро, према једним од своје руке, а према другима је био несрећан случај.
Према Херодоту, Камбиз је послао огромну армију од 50.000 војника да освоје оазу Сива.
На пола пута велика пешчана олуја је покопала целу армију. Иако многи египтолози сматрају да је та прича мит, многобројни су трагали за остацима те армије.
Постоје о њему различита предања, која је пренео Херодот и други извори.
Кабиз жели да се ожени кћерком Амазиса, који шаље кћерку Априеса звану Нитетис, уместо своје кћерке. Нитетис наводи Камбиза да започне рат. Чини велики злочин, убијајући Аписовог бика, свету животињу, због чега бива кажњен лудошћу. Тако луд чини многе злочине. Убија свог брата и сестру и на крају губи царство и умире од ране на куку, на истом месту где је он убио свету животињу. По персијским причама, Камбиз је починио злодело убивши свог брата, а оптужују га да је био тешка пијаница.

Батукада је подврста самбе и односи се на бразилски стил музике са афричким примесама, а обично га изводи ансамбл. Широки дијапазон инструмената које се користе у батукади укључују сурдо, тамборим, звонца (агого, бонго и кравље звоно), каису и репинику, чији свирач је обично и члава ансамбла.

Роналд Дворкин (; 11. децембар 1931 — 14. фебруар 2013) био је амерички правни мислилац, и пред крај живота је радио као професор права на Универзитету државе Њујорк. Познат је по својим доприносима правној и политичкој филозофији. Његова теорија права као интегритета је једно од водећих модерних погледа на природу права.
Роналд Дворкин је рођен 11. децембра 1931. у Провиденсу, у држави Роуд Ајланд. Пошто је дипломирао на Оксфорду, студије права је завршио и на Харварду 1953. године. Пре него што је постао професор, радио је у правосуђу неколико година, прво као приправник судији Лернд Хенду, па затим у њујоршкој адвокатској фирми Саливен и Кромвел. Године 1962. запослио се као професор права на Јејлу "-{(Yale)}-", у држави Конектикат, који је члан Ајви Лиге -{"(Ivy League)}-", заједно са још седам најугледнијих америчких универзитета. Године 1969. прелази на Оксфорд, где наслеђује катедру Херберта Харта и где су му колеге били такође признати правници Џон Финис, Нил Мекормик и Јозеф Раз. 1975. године постаје професор на Универзитету државе Њујорк где је и дан данас, а ванредно предаје и на другим универзитетима. 
Филозофи и правни мислиоци већ миленијумима покушавају дефинисати појам права. Плурализам идеја о праву и његовој улози у људском друштву чини овај појам још нејаснијим. У последња два века теорија и филозофија права су доживеле дијаметралну трансформацију, од строгог позитивизма до посткритичких правних студија. Роналд Дворкин заузима битно место у мисли о праву, изградивши идеје у праву као интегритету, заснованости на принципима, интерпретацији, мисли о држави, моралу и легитимитету закона.
Време у којем је Роналд Дворкин радио представља у америчкој теорији права време нове правности и моралности. Након конзервативног традиционализма које је владало у теорији права почетком 20. века, долази Дворкин који својим либералистичким визијама мења теоретску мапу права. Уводећи помало заборављене термине етике и политике, Роналд Дворкин постаје део новог таласа правне мисли која до те мере утиче на живот у САД и свету да долази до глобалног развоја свести о људским правима. Поготово у САД се то види, где долази до коначног правног изједначавања црне и беле расе. Пала је у воду доктрина „одвојено а једнако“ -{(separate but equal)}- која је раздвајање црнаца и белаца, уколико су услови под којима им се пружају услуге једнаки, чинила легалним. Рађају се нови правци мишљења у којима се расправља о етици и естетици у праву и о праву правног текста. 
Дворкин је чувен по својој критици Хартовог позитивизма, која је у потпуности садржана у кјнизи „Царство права“ "-{(Law's Empire)}-". Дворкинова теорија је интерпретативна. Он сматра да правна норма мора имати одговарајућу институционалну подршку. Најзначајнији критичар позитивизма ту теорију одбацује у сваком облику, одбацујући тврдње о постојању опште теорије постојања и садржаја права. По Дворкину, теорија права би требало да буде она теорија која говори како би случајеви требало да буду решени. Она почиње једним апстрактним идеалом регулисања услова под којим држава треба да користи силу над грађанима. 
Идући даље од позитивизма, Дворкин наглашава да су морални принципи који одговарају претходној судској пракси саме одредбе закона. Судије, како би примениле ове принципе, интерпретирају право са обзиром најбољег објашњења и оправдања претходне судске праксе. 
Унутар своје теорије о интерпретацији права Дворкин је цитирао образложење пресуде донете у једном случају од стране судије Ерла. "„Оно што је у намери законодавца је исто тако садржано у закону, као што је садржано у самом слову закона; а оно што јесте слово закона није закон, ако ти није била намера његових твораца.“" Овакво флексибилно тумачење законског текста Дворкин је обрадио кроз своје теорије правних норми, правних празнина и модел принципа у праву.
Једна од најзанимљивијих али и најконтроверзнијих теза Роналда Дворкина је да постоји само једна врста одговора за скоро све случајеве. Узео је за пример имагинарног судију Херкула, идеалног судију, који познаје све правне изворе и који је изузетно мудар. Понашајући се по премиси да је право једна огромна мрежа, Херкул мора да исконструише теорију која најбоље одговара и оправдава право као целину, право као интегритет, како би на тачан начин решио било који појединачан случај. Херкул би, понашајући се тако, увек дошао, по Дворкину, до правог одговора.
Дворкиново схватање права је један од тих модерних приступа проблему дефиниције о праву. Роналд Дворкин право посматра као кохерентну целину и интегритет, а људска права се, по њему, могу једино заснивати на принципима. Иначе, термини „интегритет“ и „принципи“ и нису толико уобичајени за правну теорију.
Удаљавајући се од теза позитивиста, Дворкин посматра моралне принципе као важеће облике позитивног права. У његовој визији, принципи чак превазилазе постојеће правне одредбе (у евроконтиненталном систему права) и прецеденте (у англоамеричком). Судови, како би открили и применили ове принципе, интерпретирају право на начин који у најбољој мери одговара важећим законима и пракси. Свака интерпретација се мора базирати на правним нормама, а њен задатак је, успут, и да искристалише судску праксу, односно устали одлучивање по сличним предметима у будућности. Из тих и сличних разлога Дворкин сматра да правда и моралност нису одвојиви од права, као и да су строга конструкционистичка теорија правног система и тумачење устава некохерентни.
Дворкинова схватања права треба гледати кроз призму Русоове природноправне теорије права. Осим тога, печат његовом раду дали су и Херберт Харт, Јирген Хабермас и Џон Ролс. 
Премисе: индивидуа не изводи своја права и грађанске слободе из државе, већ су она његова, изворна, независна од државе; држава и заједница нису еманација „народног духа“, грађанства, односно њених чланова, већ збир индивидуа.
Како бисмо схватили Дворкиново неслагање са првом негативном премисом, идеја државе и живота у заједници се мора гледати кроз призму моралног релативизма:
Да бисмо разумели Дворкиново схватање потребно је подсетити Аристотелове теорије која говори да је врлина услов среће човека, те да се у свему мора наћи баланс, односно мера; затим утилитаристичке теорије која изједначава морално са корисним, односно да ће се човек најбоље осећати када ураду нешто од користи за заједницу или себе; као и конвенционалистичке теорије која инсистира да је моралност поштовање традиције, праксе, односно обичаја који важе у заједници у којој појединац у питању живи.
Дворкинова теорија, међутим, није ни налик ни на једну од поменутих. Он говори да би моралност требало разликовати од правде и права, како би се дефинисао. Међутим, Дворкин уводи једну занимљиву поделу на јавну и приватну моралност. Постоје бројна неслагања у друштву што се тиче разних моралних, односно етичких питања. То говоре и разлике у правној регулативи неког броја тих питања. У Ирској је продаја презерватива, као најраспрострањенијег средства за контрацепцију, забрањена, док Холанђани с друге стране предњаче са либералним виђењем одређених спорних питања, на пример, уживања „лаких“ дрога, проституције, еутаназије и сл. Затим, постоје бројне групације које намећу другим своје виђење моралности, односно онога шта је исправно а шта не. Оно што је, по Дворкину, диктирано од стране лица које тежи бити суверен, од одређене владајуће групе или елите, има најмање везе са моралношћу, те таква наметања одређених „моралних становишта“ прерастају у реторику и тиранију. 
Валидност популарног, односно јавног морала, је ипак неоспорна. Популарни морал, односно мишљење већине или елите одређене заједнице не може се изједначити с правом, и то је више него очигледно. Међутим, право свакако зависи од популарног морала. Истина, значајан део права се мора ослањати и на појединачни морал индивидуе. 
Прави одговор на питање шта је морално, а шта не, по Дворкину тренутно не постоји. Можда ће одговор у будућности постојати, јер се и моралност мења – не само морал заједнице, већ и морал појединца кроз његов век.
Долази се до питања, међутим, како законодавац приликом формирања правних норми долази до моралног суда о будућој правној норми. Он ипак мора да прихвати мишљење које заузима заједница. Али како законодавац добија информације о том мишљењу, када је непосредна демократија данас немогућа нити се спроводе испитивања јавног мњења поводом будуће правне норме. Његова основа је дакако у интимном ставу законодавца.
Дворкин посматра устав (првенствено мислећи на Устав САД, али је његово размишљање примењљиво и на друге уставе) као скуп индивидуалних права која су исказана у њему на апстрактан и опипљив начин. Први амандман устава САД гарантује грађанима слободу говора, штампе, религије, збора и петиционирања, односно обраћања властима. Међутим, питање како применити ову норму остаје неодговорено. Да ли слобода говора и штампе подразумева и порнографију, оштре политичке критике и сл. Дворкин оставља судији да оцењује у конкретном случају „шта је морално“, а шта не. Дворкин је због овог става увелико био на мети критичара, јер већина судија, политичара и правника уопште сматра да не би требало мешати устав и морал, а и због тога што судије добијају већу моћ, и то науштрб законодавном телу, директно изабраном на парламентарним изборима.
Ипак, то је једини начин да се промптно одговори на динамичан правни живот јер конзервативни парламент, што је свима јасно, није у стању да се ухвати у коштац са динамиком непрекидно избијајућих питања.
Према Дворкину, заједница представља ентитет, који има одређени ниво персонификације, али не толики као код метафизичара на пример. Дворкин не заступа тезу да заједница постоји као нека посебна личност, стварни ум, који има сопствени интерес, становиште, чак и сопствено благостање. Али може се рећи да тај ентитет поседује одређено морално дејство и одговорност над члановима те заједнице. Међутим, то морално дејство се не изједначава са популарним моралом. Заједница има своје принципе који се могу, али и не морају поштовати.
Заједница, по Дворкину, се базира на интерпретацији и комуникацији. Није случајно што латинске речи "-{communitas}-" и "-{communicatio}-" имају исте корене. Језик је оно што је заједничко свим члановима једне заједнице и он је пут уласка у заједницу. Комуникација је такође битна компонента која јединке чини аутентичним, јер интерпретирају догађаје на различит начин. Саговорници притом могу и да оспоравају међусобне изјаве, али комуникација води социјалној конвенцији и друштвеној сагласности.
Из комуникације у заједници, Дворкин, заједно са Чарлсом Тејлором, развија већ поменуту идеју аутентичности личности – чланова заједнице. Они не желе да их посматрају по њиховим социјалним улогама. Али то је императив, будући да се налазимо у капиталистичко оријентисаном друштву. Међутим, идеал аутентичности, проналазак идентитета односно оригиналног пута и сврхе бивствовања не може бити створен изнутра, односно унутрашњим монологом индивидуа, јер је људски живот нарочито, суштински, особен по свом фундаментално дијалошком карактеру.
Дворкиново гледиште на заједницу, као и Тејлорово, се заснивају на Хабермасовој теорији комуникације. Да би заједница била успешна, чланови морају имати своје изворне моралне и политичке ставове, недиктиране од стране заједнице.
Живимо у једном добу у којем се јавља читав низ до сада осуђиваних људских права, која многим круговима делују изопачено. Општа тенденција на пољу људских права је у дерегулацији од стране државе, односно саморегулацији. Овакав став поред Дворкина држе још и Томас Најџел, Џон Ролс, Џудит Џарвис Томпсон и др. Они држе да се избор о индивидуалним правима налази у склопу аутономије воље појединца, док од његових моралних убеђења и достојанства зависи да ли ће то право искористити (попут права на брак између хомосексуалаца у одређеним државама). Дворкин критикује стање на пољу људских права и грађанских слобода у азијским државама, нпр. у Кини Мао Цедунга где су слобода писане речи и права личности веома ограничена. Азијатски политичари, међутим реплицирају, да је азијатски систем вредности другачији од западног, који, успут, називају и егоистичким. Такође наводе да у њиховом систему већу вредност имају заједничке ствари и колективни циљеви и да је таква култура израз жеље да се постигне веће опште добро. Дворкин не попушта и даље тврди да је на грађанима да одлуче какве су истинске вредности једног друштва, одбацујући тезу о „културном империјализму“ запада, поготово САД.
Бавећи се оправдањем људских права, Дворкин наводи да нема ни универзалног ни посебног система вредности када су људска права у питању, те да она немају никакво универзално оправдање. она постоје сама по себи, не постоје ни због чега другог, ни због државе, ни због правног система, већ и право и држава постоје ради остварења људских права и ради човека самог. 
Надаље Дворкин подржава теорију правног плурализма, развијену од стране првих правника-мислилаца природног права. У њој је природно право приказано као независно од државног а веће је по рангу од њега. Према тој теорији, творац права је свака заједница, не само држава. То унутрашње право заједнице, или социјално право претходни организацији једне групе и уређује једнакост, а не хијерархију. Међутим због повезивања либерализма и егалитаризма Дворкин се нашао на удару критичара, јер је централна идеја либерализма заједница, али заједница заснована на активном чланству, где се појединци истичу и успињу изнад других, а не где се поистовећују.
У савременим државним порецима важи правило нуллум цримен сине леге, нулла поена сине леге, као и принцип владавине права -{(Rule of law)}- који ограничава поступке, не само грађана, већ и власти, правом. Међутим, Дворкин тврди да смисао ових максима није у заштити грађана, већ у обезбеђивању строге координације активности грађана и друштвене корист. Али, државе, пристајући на индивидуална права пристају у на две идеје које су строго везане са њима, а то су људско достојанство и политичка једнакост. Самим тим се долази у конфликтну ситуацију, јер ће се неизоставно јавити одређени закони који не одговарају савести индивидуе, односно које се косе са његовим индивидуалним правима. Индивидуа је принуђена да бира између кривичног гоњења и мирне савести с једне и одржаног слова закона, али противно савести, с друге стране. У другом случају, када индивидуа испоштује закон, неће моћи да живи са тим, односно, човек не може ићи против своје савести. Зато је врло вероватније да ће човек у складу са својим загарантованим индивидуалним правима поступити на први начин, те таква ситуација води до грађанске непослушности. Држава која гарантује индивидуална права, а почива на владавини права је, према Дворкину, неискрена и не поштује загарантована људска права. 
Дворкин под овом тезом сматра да је једна држава легитимна уколико грађани у својој савести имају обавезу о поштовању прописа и политичких одлука које она доноси. 
Међутим, шта ако грађанин није гласао за неку одлуку на коју се и сам приморава? Откуд држави право на принуду у том случају? У суштини права стоји морал. Међутим нема сагласности око питања ко ствара морална правила. Кант сматра да је то заједница, а Дворкин да је то појединац. Правне норме морају бити моралне да би имале правну снагу.
Дворкину се не свиђа идеја општости и апстрактности у теорији легитимитета. То је један реалан појам пре свега зато што је и индивидуа реалан појам, са својим правима и слободама.
Решење питања легитимности Дворкин нуди премисом да би држава требало према свим грађанима да поступа једнако. Истина, ово је тешко одржива премиса, али ни грађанин ту није без обавеза. Интегритет захтева од сваког грађанина да призна и прихвати оно што се од њега захтева, као и да тражи од других оно што му припада. 
Дворкин и Хабермас поводом питања демократије деле бројна мишљења, а сложни су и што се тиче критике других мислилаца на ову тему, па се конституционална концепција демократије, која је плод њиховог рада, може само назвати истовремено по имену обојице – Дворкинова и Хабермасова конституционална концепција демократије.
Генерално гледано демократија је владавина већине. Међутим, ова концепција има бројне недостатке јер ова владавина може врло брзо да пређе у тиранију већине. Дворкин и Хабермас решење виде у конституционалној заштити индивидуалних права. То је најбоља заштита од тираније већине. Ова концепција спаја права већине и индивидуална права свих грађана и чини идеално окружење за заштиту људских права и принципа за све грађане.
Такође, једно од битних постулата Дворкиновог виђења демократије је принцип независности. Чланови заједнице, чији израз воље представља власт, морају задржати своју самосталност и независност у погледу политичких и моралних ставова. Политичке одлуке које доноси власт морају проистицати из народа, иначе таква власт нема легитимитет. Кроз овај принцип дочарава заједничка Дворкинова и Хабермасова концепција једнородности јавне и приватне аутономије.
Почетних деценија 20. века, у правној филизофији у САД, владало је традиционалистичко виђење права, са Остином и Бентамом. Мултидисциплинарно сагледавање права је, као и његово повезивање са друштвеним фактима и идеалношћу, било онемогућено. 
Дворкиново ступање на теоретску сцену права значило је раскид са традицијом правне мисли. Он уводи у право помало заборављене термине – етику и политику. 
Право постаје, не само јавна, већ и приватна ствар, па долази до експанзије на пољу људских права, што је изражено не само у мирнодопско доба, већ и у рату, развојем међународног хуманитарног права. Али Дворкин је углавном теоретисао о праву за време мира, те се његов допринос види у развоју поштовања људских права од стране државне власти, у ограничењу државне самовоље и утицаја на појединца. Он својим делом „Суштина индивидуалних права“ покреће неколико питања, али и даје многе одговоре у вези са одржањем индивидуалних права загарантованих од стране државе, те интерпретацији права, поготово устава на начин који би више одговарао савременом човеку и који у већој мери штити његова индивидуална права.
На крају да додам да је Дворкин успео да својим делом дотакне и одговори на велики број актуелних питања на пољу права, али не и сва. Међутим, сигурно је да је успео да заокружи свој филозофски систем свим својим датим одговорима.

Termin -{АБА}- ima više značenja.

Авганистан се састоји од 34 провинције. То су:


ЕТА је баскијска терористичка и сепаратистичка организација основана 1959. године. ЕТА је скраћеница од "-{Euskadi Ta Askatasuna}-" што на баскијском значи "Баскијска домовина и слобода".
Владе Шпаније, Француске , САД, Европска унија и још неких земаља организацију ЕТА сматрају терористичком. У периоду од 1968. до јануара 2008 по подацима шпанског министарства унутрашњих послова ЕТА се терети за убиство 821 жртве .
Њени припадници користе терористичке нападе на војне, полицијске и цивилне циљеве ради призивање пажње јавности у Шпанији и свету на „баскијски проблем“, како они називају тежњу за независном Баскијом и сједињењем са осталим историјским баскијским територијама.
ЕТА је настала трансформацијом дела студентске организације која се борила против војне диктатуре генерала Франка и за очување баскијске културе.
ЕТА је најактивнија терористичка организација у Западној Европи. Више од три деценије залажу се са стварање независне државе Баскије на територији региона Баскија који обухвата више покрајина Шпаније и делове југозападне Француске. Примирје су већ два пута објављивали деведесетих.
ЕТА је објавила прекид ватре почев од петка 24. марта 2006. Шпанска национална телевизија је објавила снимак тројице представника ове организације са маскама на лицима и береткама специфичним за ову паравојну формацију на глави како сједећи за столом читају саопштење о прекиду ватре.
Разговори су вођени током целе 2006. иако су се спорадично дешавали мањи инциденти попут крађе око 300 пиштоља, муниције и резервних делова у Француској током октобра 2006. Такође су се и у више наврата појављивале траке на којима су маскирани чланови ЕТА изјављивали како ће и даље користити оружје све док не остваре независност
Почетком 2008. године ЕТА је затражила независност Баскије од Шпаније 
наводећи пример албанских политичара са Косова који захтевају отцепљење од Србије.
ЕТА је 20. октобра 2011. године објавила коначан прекид своје оружане активности.
Постоје извесна спорења око броја и класификације жртава. ЕТА не сматра цивилне руководиоце полиције и војске цивилима док их Шпанска власт сматра отуд су и податке из табеле треба третирати информативно. Такође за известан број жртава који се воде као цивили, ЕТА сматра да су они заправо повезани на овај или онај начин са полицијом или оружаним снагама (тајне службе, прикривени агенти итд.).

Френк Херберт (; Такома, 8. октобар 1920 — Медисон, 11. фебруар 1986) је амерички писац научне фантастике.
Рођен је као Франк Херберт Јуниор у Такоми, Вашингтон. Са 19 година почиње да пише за локалне новине, али када почне Други светски рат одлази у војску где је војни фотограф. По повратку из рата се уписује на књижевност, али је није дипломирао. Научну фантастику почиње да пише 1950-их. Његова дела су инспирисана екологијом у спрези са еволуцијом, религијом и политиком.
Херберт је највише познат по свом роману „Дина“ (1965), који се сматра једним од најбољих романа научне фантастике икада написаних. Радња је смештена на пустињску планету Аракис, која је постојбина џиновских црва и једини извор најтраженије дроге у целом Универзуму, зачина меланжа. Ова епска авантура је освојила обе најзначајније америчке награде за стваралаштво из области научне фантастике, „Хуго“ и „Небула“, и добила култни статус међу читаоцима научне фантастике. 
Огромна полуларност књиге довела је до пет наставака: Месија Дине (1969), Деца Дине (1976), Божански цар Дине (1981), Јеретици Дине (1984) и Капитол Дина (1985). 
Поред ових, Херберт је аутор и многих других романа који су остали у сенци серијала о Дини: „Хелстромова кошница“, „Одредиште: ништавило“, „Хајзенбергове очи“, „Експеримент 'Досади'“, „Инцидент 'Исус'“, „Ефекат 'Лазар'“... 
У својим причама Херберт се често дотицао великих културолошких дешавања и оних из човекове околине.

Екуменополис (на грчком: град-планета) је реч коју је 1967. године измислио Константинос Доксијадис, грчки планер градова, да би представио идеју да ће се једном у будућности све урбане средине и мегалополиси спојити и да ће постојати непрекидна јединствена урбана област која ће покривати целу површину света.
Свет који би пролазио кроз овакав хиперразвој би највероватније или увозио храну са других планета, или би се она гајила у огромним орбиталним или подземним хидропоничним складиштима. Цивилизација способна да изгради екуменополис је скоро по дефиницији рангирана најмање као Тип Један на Кардашевљевој скали.
Доксијадис је такође осмислио сценарио, заснован на традицијима и трендовима урбаног развоја његовог времена, у којем најпре предвиђа европски еперополис (град-континент) који би постојао на области између Лондона, Париза и Амстердама.
У научној фантастици екуменополиси су често престонице галактичких царстава. Примери екуменополиса у научној фантастици су:

Поглед на Корусант (преузето са -{en.wikipedia.org}-)

Имперо (; империј, царство) је био италијански бојни брод класе Литоријо. Поринут је у Ђенови 1939. г.
Након поринућа, брод је допремљен у Трст, где је недовршен остао до капитулације Италије 1943. Недовршен је остао и до свог резања, после краја Другог светског рата.





















Ел Муџахедин је назив војне јединице која је током рата у БиХ деловала на подручју средње Босне и Херцеговине, а чинили су је углавном добровољци из исламских земаља, који су се борили у саставу Армије Републике Босне и Херцеговине. 
У току грађанског рата се на страни тадашње Армије Републике Босне и Херцеговине, као владиних снага с бошњачко-муслиманском већином, борили и добровољци из бројних исламских земаља, попут Саудијске Арабије, Пакистана, Турске, Алжира, Авганистана, Египта, Ирана, Судана и Сирије. Већином се радило о верским борцима - муџахединима. 
Према књизи „Пси рата на Балкану“ Драгана Џамића, центри за обуку и боравак муџахедина саграђени су у селу Арнаути, шест километара од Зенице према Какњу, у бившем омладинском селу Немила, у одмаралишту зеничке железаре Бистричак, у школи у Страњенима, Црквици и селу Касаповић. Све више су примећивани у Зеници, Тузли, Цазинској крајини, код села Горња Копривна и Злопољац, у околици Тешња и Брезе. Почетком септембра 1992. у Босну је стигло око 250 „светих ратника“ из Турске, Ирана, Бахреина и Катара. 
Многи од њих су били припадници терористичке групе Ал Мухаџирун, са око 200 Енглеза пакистанског поријекла, војнички обучене у Пакистану од стране пакистанске терористичке групе Харкат Ал Анзар. 
Муџахедини су били распоређивани у најфанатичнијим одредима, које су се називале и Муслиманским одбрамбеним снагама (МОС), где су им поверавана места инструктора, заповедника и верских повереника. Кад нису ратовали, радили су на ширењу ислама међу локалним становништвом, стриктном поштовању његових правила и изворном тумачењу Курана. Део њих се и данас налази на простору Федерације Босне и Херцеговине и активно делују у склопу исламске заједнице и разних хуманитарних организација како домаћих тако и страних првенствено из арапских земаља.









































Јонски устанак (499. п. н. е. - 494. п. н. е.), изазван је акцијама Аристагоре, владара Милета. То је био први већи сукоб Грка и Персијанаца. Тиме су почели Грчко-персијски ратови.
На егејском острву Наксос, који је био под персијском влашћу, народ се побунио 502. п. н. е. Бивши властодршци Наксоса позивају у помоћ Аристагору, владара Јонског града Милета. Аристагора пристаје, надајући се да ће острво Наксос анектирати он сам. Да би покренуо експедицију против Наксоса Аристагора тражи помоћ од Артаферна, сатрапа Лидије и брата Дарија Великог.
Аристагора притом сатрапу обећава територије и нека острва за узврат, што је могао испунити само ако би експедиција била успешна.
Сатрап је пристао да помогне, дајући Аристагори флоту бродова под командом персијског адмирала Мегабата. 
Док су се припремали за напад на Наксос Аристагора вређа адмирала Мегабата, па овај тајно јавља устаницима да ће бити инвазија. Кад је флота напала Наксос, дочекана је са неочекивано великим отпором. Тако 499. п. н. е. након 4 месеца борби Аристагора и Персијанци се повлаче.
Због неуспеха експедиције, Аристагора није могао испунити обећање дато сатрапу. Нашао се у тешком положају. У безнађу, да би се спасао, одлучује да побуни јонске Грке против Персијанаца.
Аристагора сазива савет угледних људи Милета 499. п. н. е. и излаже им план побуне. Сви су се сложили са побуном, а Аристагора се одриче власти у Милету, па град усваја демократски облик власти.
Побуна се брзо ширила и захватила је целу јонску област и Грци су се брзо ослободили Персијске власти. Међутим очекивали су неминован војни одговор Персије. Аристагора одлази у Хеладу и поново користи старе трикове обећавања новца кога нема. Најпре се обратио Спарти као најмоћнијем полису. Позвао је Спартанце да освоје Азију и персијску престоницу Сузу, где их је у царским ризницама чекало богатство достојно бога Зевса. Али Спартанци нису пристали. Добио је подршку Атине и Еретрије.
Атињани су довезли атинске трупе до Ефеза. Заједно са Јоњанима су кренули на сатрапов главни град Сард. Сатрап Артаферн је био изненађен, јер је таман послао трупе да опколе Милет.
Грци су заузели Сард, а сатрап се повукао у тврђаву. Грци су попљачкали и попалили град, тако да је Сард запаљен до темеља.
Говорило се, да се Дарије Велики на те вести о запаљеном Сарду заклео да ће се осветити Атињанима и да га слуга подсећа 3 пута дневно на ту обавезу.
Након почетних успеха, грчке трупе су почеле повлачење у Ефес, кад се појавило персијско појачање. Али Персијске трупе су их ухватиле у заседи и страховито потукли. Преостали Атињани су се повукли на бродове и вратили у Грчку.
Након спаљивања Сарда, јонски устанак се проширио на грчке градове Кипра, а на северу на градове на обалама Хелеспонта и Пропонтиде.
Иако су грчки градови-државе стекли независност, они се још увек нису могли супротставити Персијском царству. Побуна је убрзо скршена и на Кипру, а остали градови су опкољени.
Аристагора је напустио побуну и отишао у Тракију.
До шесте године побуне (494. п. н. е.) сатрап Артаферн је већ заузео неколико побуњених градова-држава, и кренуо је да опседа Милет. Одлучујућа битка одиграла се 494. п. н. е. код острва Ладе на улазу у милетску луку. Иако мања грчка флота је одолевала и добијала битку, а онда су се бродови са Самоса и Лезбоса повукли. Изненадна издаја је преокренула ток битке, тако да је преостала грчка флота потпуно уништена. Милет је освојен и спаљен.

Будва је град у општини Будва у Црној Гори. Према попису из 2011. било је 15874 становника.
Будва је приморски град на Јадранском мору у Црној Гори. Подручје око града, дуж обале, познато је и као Будванска ривијера. Ривијера је центар црногорског туризма, и позната по пешчаним плажама, ноћном животу. 
Најчувенија плажа Будве је Могрен. Током 2010. у будванској општини било је 557.000 гостију са 3.4 милиона ноћења, што Будву чини најпопуларнијом туристичком дестинацијом у Црној Гори.
Значајни туристички објекти се налазе унутар млетачких зидина из 15. века, које окружује будвански Стари град. Стари град је био тешко оштећен у разорном земљотресу 1979. године, али је потпуно обновљен. Осам година је трајала велика обнова старог града. У близини Будве налази се туристички центар Бечићи.
Будва је више пута мењала господара, а најдуже су се на подручју града задржали Млечани и Аустријанци, који су напустили град 1918. године.
Будва је стара око 2.500 година и један је од најстаријих градова на Јадранском мору.
Утврђени град на овом простору је постојао још у доба антике. Историчари верују да је првобитно био острво, које се касније спојило са обалом и направило земљоуз. 
Мада су Грци основали многе колоније у Медитерану, по свему судећи, у делу обале Јадранског мора, на подручју данашње Црне Горе, нису успели у насељавању колониста, из разлога што им то није допуштало домородачко илирско становништво.
Умјесто тога, постојали су само поједини грчки тржишни центри — емпорији. Један од њих је, током VI – V вијека прије нове ере, био у Будви (Butua). Први помен овог илирског града налазимо у V веку пре нве ере, код Софокла, а Псеудо-Ксилакс наводи да се од њега до Драча путује морем дан и ноћ, а копном три дана. 
Земља илирског племена Енхилејаца, на којој је основан град Будва, помиње се још у митовима везаним за Кадмоса и Хармонију, досељеника из грчке Тебе. Кадмосов син је по миту имао име Илириос: епоним старих Илира. По једном фрагменту Филона, који наводи Стефан Византинац, Кадмос је дошао међу Енхилејце у град Будву, на воловским колима, да би им (по податку Аполодора) помогао у рату против других племена Илира ("Illyri proprie dicti"). Након илирско-римских ратова, Будва потпада под власт Рима. Конвенти или опида (oppida civium Romananorum) била су насеља колонизираних римских грађана, досељених у Илирик, односно каснију провинцију Далмацију. Међу таквим насељима се помиње и Butua-Butuanum (Будва). Сем Италика, у овим градовима постоји и већи број трговаца, Грка и оријенталаца, а развијено занатство утиче на формирање занатских колегија.
Разарањем античке Дукље од стране Авара и доласком Словена, велики број романизованих староседелаца се повукао у утврђене приморске градове. У раном средњем веку, Будва је византински град, са грчком војном посадом (гарнизоном) и илиро-романским становништвом, а настањивали су је и грчки и италијански трговци. Словени живе по жупама и били су неколико векова поданици византијског цара. По осамостаљењу Дукљанске кнежевине Будва улази у њен састав, а касније и у састав Краљевине Дукље. После 1181. у држави је Стефана Немање, Краљевини Србији и Царству. По узору на Душанов законик, сачињен је у вријеме цара Стефана Уроша IV Немањића – Статут града Будве. У каснијем периоду, овај град се налазио под влашћу Балшића, Црнојевића и Српске деспотовине. Користећи продоре Турака на Балканско полуострво, Млечани нису заузимали велике поседе одједном. Дугим и стрпљивим радом на терену обећањима су придобијали „кућу по кућу“. До 1435. године српској су деспотовини, у приморју Зете, одузели све, сем: Бара и Будве. Међутим, након првог пада Српске деспотовине под турску власт 1439, такво стање су искористили Млеци: предухитивши Турке, до 1443. заузимају цио обалски појас Доње Зете, од Бојане до Котора. Тако су под њихову власт пали и градови: Улцињ, Бар и Будва. У предатим им местима, Млечани су за ректоре (начелнике) постављали своје племство, у периоду од 1441. до 1797. године Имена ових ректора сачувана су у млетачком архиву. После пада Млетачке републике, Будва улази у састав Аустроугарске. Црногорска војска ослобађа Будву 1915. године.
Име Стари Град, Будва је носила у Средњем веку. Већина архитектуре Старог Града је Венецијанког порекла. Врата, прозори, балкони и многе друге мале, али приметне ствари су римског стила Венецијанске Републике. Постоје три основне цркве у Старом Граду. Прва је Светог Ивана, која је саграђена у 7. веку и све до укидања Будванске бискупије била је катедрала, друга Богородичина црква (-{Santa Maria in Punta}-) која датира из 840. и трећа, Свете Тројице, која је саграђена 1804. године. Венецијански зидови Старог Града су занимљива туристичка атракција.
Стари Град је такође познат по земљотресима који су га прилично оштетили, 1979. године. Поједине куће биле су потпуно срушене, а дио зидина напукао. За комплетно санирање кућа, улица и бедема било је потребно 8 година (до 1987).
Будва је административни центар општине Будва, која укључује насеља Бечићи и Петровац.
Попис становништва 1991 — 11.710 становника: 
Националност (2004)
У насељу Будва живи 8154 пунолетна становника, а просечна старост становништва износи 34,5 година (33,4 код мушкараца и 35,4 код жена). У насељу има 3587 домаћинстава, а просечан број чланова по домаћинству је 3,03.
Становништво у овом насељу веома је хетерогено, а у последња три пописа, примећен је пораст у броју становника.
Најпознатији спортски клубови из будве су ОК Будванска ривијера, ВК Будва и ФК Могрен.

Ех, ова недеља беше дан када је на нашем састанку било пуно људи који су долазили и одлазили само тако. Неки су се кратко задржавали, док су, пак, други остали скоро читаво време. Све у свему, је опет први дошаои чекао да узмем кључ и откључам драге нам просторије у Дому омладине. Није прошло дуго, а већ су били стигли и и чак неколико минута "пре времена"! Онда је дошао и други ГНУ/ФСН-овац, Владо Ковачевић, а убрзо су стигли и , (који је каснио, као по обичају, у односу на оно што је сам рекао), , а онда су дошли и , и . Нешто касније су заједно дошли и , али Ђорђе није дуго остао. је дошао "пред крај радног времена", а је дошао око 8 сати. Да не спомињем остале, невики{п/м}едијанце... ма споменућу их, само мало касније.
Елем, почели смо тако што су ми Иван и Јована објаснили препирку на мејлинг листи поводом гостовања на Егзиту и разлог за неке папазјаније тамо. Када је Милош дошао, са мејлинг листе, расправе су се пренеле и уживо (у релацији Милош-Иван), а тицале су се слободног и неслободног софтвера (поводом сарадње са људима који желе да дискредитују слободан софтвер на овај или онај начин). Такође, почели смо са детаљнијим планирањима у вези са "Фестивалом слободне културе" који ће да се одржи у мају. С обзиром да је кроз ваздух ДОБ-а пролетело пуно чињеница за кратко време, а имајући у виду да при себи нисам имао папир и оловку (како не бих заборавио, писао сам у телефону шта се све дешавало на састанку), немам написмено шта је тачно договорено поводом свега тога. С друге стране, ни није толико битно откривати шта све планирамо. Кога занима, нек дође или нек пита Милоша, који је све то брижно записао. Овом приликом (дакле, поводом организовања фестивала) јавила се проблематика око финансија и око тога у ком броју ћемо и на који начин правити летке, брошуре, дистрибуирати ЦД-ове са слободним садржајем итд. Причали смо о могућим сарадњама са одређеним фирмама уколико буде било потребе...
У другом делу састанака смо са једне стране били ми, вики*едијанци (додуше не сви, али смо имали појачање у виду Владе Ковачевић), а на другој су били гости - гитариста(?) Дарквуд Даба и Милица - "жена на делу". Поред њих, на тој "другој страни" били су још и ЛУГ-овци, Милош, само делимично Сатарић и још неки људи, од којих сам неке видео први пут. Ја, како нисам био међу људима на тој другој страни, не знам о чему се причало тамо и до ког закључка (-{if any}-) су дошли, али зато знам о чему се "код нас" причало. Разговарали смо о уносу одредница из Војне енциклопедије и о проблематикама везаним за то. Било је, наравно, као и увек, оних ситних разговора, прича о конверзији и разних других тема. Мислим да је постало очигледно како су сви ови састанци у суштини шаблонски и како се, на пример, у одређеном делу састанка, људи деле по групицама и тако причају. Пример овог пута су били Амброзић и Голдфингер, који су причали ваљда о плановима везаним за онај рачунарски центар. С друге стране, најчешћа тема је била "Викихроника" која уствари представља, по мени, скуп тема везаних за тренутна дешавања на Википедији, како енглеској тако и нашој. Презентирали смо своје планове и циљеве и разматрали шта треба чинити. Такође смо и коментарисали и објашњавали шта се дешава у заједници и шта би требало предузети по неким питањима. Међу овим темама је, између осталих, залутала и тема везана за Горанове проблеме са исписивање ћирилице у ЛаТеХу. 
Пред крај нам се придружио Никола Смоленски. Но, то и не би било толико значајно да се није појавио у униформи!!! Да, Никола је дошао обучен као војник. И то са разлогом! Не, није био маскиран, већ је дошао на одсуство из војске коју служи у Пожаревцу већ цирка месец дана. То је био повод да нам исприча своје доживљаје из војске, а по свему судећи (а највише његовим речима), он је презадовољан. Неумитно су уследиле и приче са војном тематиком (наравно!), које су неминовно довеле до историјских разговора и бескрајног теоретисања... Када смо уочили да смо дебело прешли своје "радно време", око пола девет смо Горан, Никола и ја кренули напоље и причали смо мало испред Дома омладине све док мени није дошао аутобус. Како сам касније сазнао, преостала двојица су остала и још дуго причала, док је у ДОБ-у до кознакад остало (па ваљда је било) десетак људи. До кад су тачно остали и на који начин су кажњени због својих преступа није ми познато! ;) -- 00:08, 27. март 2006. (CEST)
Филип није споменуо да смо коментарисали Борисов неуспели покушај да се кандидује за админа на енглеској википедији. Договорили смо се да следећи покушај буде синхронизован и претходно припремљен. У том смислу смо и закључили какве су све предрадње потребне да би то имало шансе за успех.
А што се тиче онога што се дешавало "за другим столом" ваља напоменути да се друга екипа бавила проблемом предлога националне стратегије развоја информатичког друштва у Србији. Дошло се до закључка да ствар иде килаво или се заглавила али да у сваком случају треба предузети активну улогу и институционално се активирати. Један од предлога је да се оснује Акциони Форум Невладиних Организација за Информатичко Друштво Србије који би окупљао све невладине организације заинтересоване за ову тему а промовисао би се кроз активности (што чешће) а обавезно на Фестивалу слободне културе који треба обогатити са што више догађања у мају месецу и, што да не, прогласити мај МЕСЕЦОМ СЛОБОДЕ (и слободне мисли). (кад мало размислим, ту ми некако 25. мај штрчи)
Договорен је и нови састанак у среду негде око Каленић пијаце (трећа тезга лево) баш поводом нових идеја. Свакако је примећен недостатка неког из BG Wireless екипе која је жешће ојађена одлуком републичке агенције за телекомуникације о изнајмљивању опсега 2.4 GHz (ГХз за оне који воле ћирилицу). ---{ }- 01:06, 27. март 2006. (CEST)

Милет је древни град на обали Анадолије, близу ушћа реке Меандер. То место је настањено још од бронзаног доба. Прво га у својим документима спомињу Хетити. У време хетитског краља Мурсила око 1320. п. н. е. постаје мостобран за експанзију Микењана у Малу Азију. Према хетитским записима сматра се да су га настанили становници Крита око 1500. п. н. е.
Грчки митови повезују оснивање Милета са Сарпедоном, херојем Милета, који је побегао са Крита од краља Миноса и населио град становницима из критског Милета. Ти митови кажу да је Милет основао град тек кад је заклао џина Астеријуса.
Касније је познат као један од 12 градова Јонског подручја. План града у облику мреже постаје узор за римске градове.
У 6. веку п. н. е. Милет је постао империја са неколико колонија. Био је центар током Јонског устанка (499. п. н. е. — 494. п. н. е.). Након јонског устанка Милет је 494. п. н. е., пале Персијанци. Године 479. п. н. е. поново прелази у грчке руке.
Током времена неколико других градова је основано од Милетских насељеника, све до Крима.
Милет је био филозофски центар. Талес, Анаксимандар и Анаксимен су из Милета.
Поново су га освојили Персијанци, а ослободио га Александар Велики 334. п. н. е. По Новом завету Милет је место где се апостол Павле срео са старешинама Ефеске цркве, пре него што је ухваћен и одведен у Рим.

Демографија Србије обухвата приказ демографске структуре Републике Србије. Према попису из 2002. године, који не обухвата податке за АП Косово и Метохија), пописани део Србије има 7.498.001 становника. Од тога 52% становништва живи у градовима, док је проценат писменог становништва 96,4% (мушкарци 98,9%, жене 94,1%). Стопа рађања је 1,78 деце у просеку по свакој жени. Просечна дужина живота становника пописаног дела Србије је 74 године (мушкарци 71, жене 76).
Доле наведена прогноза за будућу популацију је званична процена Народног статистичког института Србије.
У античком добу, подручје данашње Србије насељавало је више индоевропских народа. У питању су била различита племена Илира, Трачана и Келта. У географском смислу, Илири су насељавали западне, Трачани источне, а Келти северне делове данашње Србије. Касније су се појавили и Римљани и Сармати. Током римске власти, локално становништво је постепено романизовано, а од остатака овог становништва ће настати популације касније познате под именом Власи.
Иако су у већем делу античког доба становници територије данашње Србије углавном били пагани, део подручја данашње Србије око Сирмијума и Сингидунума је представљао један од раних центара ширења хришћанства у Римском царству.
Током Сеобе народа, подручје данашње Србије су населили германски (Готи, Гепиди, Ломбарди) и турски народи (Хуни, Авари, Бугари), а такође и Словени. На овом подручју су у мањој мери становали и византијски Грци, а касније се досељавају и Мађари. Крајем средњег века, на територију данашње Србије долазе и османски Турци.
Након раскола Хришћанске цркве 1054. године, на подручју данашње Србије је доминирало православље, док се са севера ширио католицизам, а са југоистока Богумилство.
Током османске владавине, на подручју данашње Србије су, поред православних Срба, живели и исламизовани Срби, а у мањем броју и Турци, Арапи, Јевреји, Роми, Цинцари и Грци. Крајем 17. и у првој половини 18. века, када северни делови територије данашње Србије долазе под управу Хабзбуршке монархије, на ове просторе се почињу насељавати Немци, Мађари, Словаци, Русини, Румуни и други.
Укупно - 678.192
Укупно - 828.895
Укупно - 859.545
Укупно - 915.080
Укупно - 956.893
Укупно - 998.919
Укупно - 1.078.281
Укупно - 1.108.668
Укупно - 1.216.348
Етнички састав:
Укупно - 1.353.890
Укупно - 1.901.336
Етнички састав:
Верски састав:
Главни предмет пописивања од 1890 — 1910 год. било је фактичко (присутно) становништво. Али сви ови пописи регистровали су напоредо и правно (стално) становништво.
Простор данашње Србије:
Укупно - 4.807.605
Језички састав:
Покрајина Србија (1918—1922):
Укупно - 4.133.478
Укупно - 6,527,966
Етнички састав:
Укупно - 6,979,154
Етнички састав:
Укупно - 7.642.227
Етнички састав:
Укупно - 8.446.591
Етнички састав:
Укупно - 9.313.676
Етнички састав:
- Званична процена:
Укупно - 9.778.991
Етнички састав:
- Пописано становништво:
Укупно - 8.118.917
Етнички састав:
Верски састав:
Укупно - 7.498.001
Етнички састав:
Језички састав:
Верски састав:
На попису становништва одржаном на територији Србије од 1. до 15. октобра 2011. године, пописано је 4,15% особа мање него на претходном попису. Узрок овоме био је негативни природни прираштај, као и делимични бојкот пописа.
Према националној припадности, као Срби изјаснило се 83,3% особа, а још 20 етничких заједница имало је по више од 2.000 припадника. Примећен је веома велики раст броја особа које су се изјасниле по регионалној припадности, као и оних који се нису изјаснили. Осим тога, забележен је велики пораст броја особа изјашњених као Горанци и Роми. Највећи пад броја припадника био је међу Југословенима и Црногорцима:
Пописом који је 2011. године спроведен на подручју Републике Србије (без територије Косова и Метохије), обухваћена је и верска припадност становништва.
Извор: Књига 4: Вероисповест, матерњи језик и национална припадност
Општим пописом који је 2011. године спроведен на подручју Републике Србије (без територије Косова и Метохије), прикупљени су и подаци о матерњем језику становништва.
Извор: Књига 4: Вероисповест, матерњи језик и национална припадност

__БЕЗКН__
-{Caesar IV}- је стратешка рачунарска игра чија је радња смештена у Старом Риму. Игра је наставак игре "-{Caesar III}-". "-{Caesar IV}-" је требало да се појави на тржишту августа 2005, али је то одложено за јануар 2006. године. У игру је имплементирана 3D графика и индивидуално моделирање људских понашања.
Баш као и првобитно издање -{Caesar}- из 1993, игра симулира градску администрацију у историјском Риму. Као игра "-{Childern of the Nile}-" из 2004, "-{Caesar IV}-" наставља са новим трендом изградње објеката са одличним дизајном и игривошћу.

Појам Рибе може да се односи на:

__САДРЖАЈ__
mislim da korisnika treba banovati i zabraniti mu bilo kakav rad na vikipediji zbog jasnih nacistickih stavova koji se mogu videti i na njegovoj korisnickoj stranici
Свако има право да искаже своје политичко (и свако друго) опредељење, без бојазни од икаквих санкција, докле год не угрожава права других. -- "()" 23:24, 16. фебруар 2006. (CET)
Имамо проблем са овим. Није свако изражавање мишљења исто. Подржавање и ширење идеја нетрпељивости, расне, националне и друге мржње као и говор језиком мржње јесу некакав облик угрожавања. Није у питању обична игра или кокетирање на ивици зезања. Ако Џони ово склони онда ћемо схватити покушај зезања. У супротном ће изазвати у најмању руку подозрење а можда и реакцију осталих. -- 23:45, 16. фебруар 2006. (CET)
kakvo crno zezanje, vec je imao ispade (smrt hrvatima), ovo je prevazislo svaku meru -- 23:58, 16. фебруар 2006. (CET)
Лагани преглед показује да такође има сличну страницу. Дечаци, ово већ превазилази зезање. Ово није НАЦИОНАЛНИ ВИКИ СТРОЈ! -- 00:08, 17. фебруар 2006. (CET)
...a da ne govorim o ugrožavanju moje privatnosti od strane dotičnog! -- 00:25, 17. фебруар 2006. (CET)
Слажем се са Џаст Јузером. Ово са Вафен СС је превише. Предлажем да се другарски поразговара са дечком (дечацима) и да они сами то склоне. Најбоље да се то учини што пре и са што мање дискусије.
-- 10:26, 17. фебруар 2006. (CET)
Hehe,Yillian,sto lazes tako kad dobro znas da to "smrt hrvatima" ja nikada u zivotu nisam napisao,sto je moze videti i na stranama za razgovor u Hrvatskoj Wikipediji(gde je to i napisano) u kojima se jasno vidi da je napisao neko drugi,cak su i administratori hrvatske Wikipedije to javno rekli.Uzgred,ja sam u to vreme vec bio registrovan,pa da sam ja stvarno to pisao,mene bi hrvati blokirali,sto nisu ucinili.
U svakom slucaju,drago mi je sto Pokrajac tako budni prati hrvatsku Wikipediju,sto se ne moze reci i za srpsku,tim pre sto je grubo vandalizovao nekoliko stranica koje sam ja napisao.
Sto se tice mojih nacistickih stavova to je odurna,prljava laz,jedna u nizu korsinika koji je zasluzan sto srpska trobojka danas ne stoji na naslovnoj strani Wikipedije.
Naime,istina je da ta "sporna"(iako je meni nejasno zasto je sporna)slika stoji na mojoj i Jeremijinoj stranici.Ali,to nije nikakvo propagiranje nacizma niti fasizma.
Da se Pokrajac vise bavio Srpskom,a manje "srpsko-hrvatskom" istoriju,on bi znao da je tokom 1944 godine srpska vojska u jedinici Serbisches Freilligen Korps der SS ratovala na Istocnom frontu protiv komunista i boljsevika.Sad ako neko moze da mi objasni zasto ne mogu da stanem iza onoga sto su moji preci radili,i na sta se ja izuzetno ponosim,neka samo izvoli...
Takodje,voleo bih da mi Pokrajac,Yillian ili neko od tih zanimljivih individua objasni kako to da propagiranje komunizma nije zabranjeno,cak postoji i slicica za korisnicku kutiju koja kaze "ovaj korisnik je komunista".Da li mi to zaboravljamo da su SRbiji i Svetu mnogo vise zla naneli komunisti od srpskih SS jedinica,koje su se uzgred budi receno,borile protiv boljsevika na najkrvavijem frontu drugog svetskog rata-Istocnom frontu.
Ja sam protiv blokiranja Jeremije i Dzonija jer smatram da imaju pravo da iskazhu svoja politicka uverenja to je sasvim uredu pogotovo iz razloga shto zivimo u demokratski uredjenom drushtvu. Znachi NE BLOKIRATI IH -- 02:17, 17. фебруар 2006. (CET)
Ово је врло озбиљна тема. На свим сајтовима на интернету који се баве Вермахтом или СС-ом из периода Другог светског рата стоји јасно обавештење да сајт не заговара нацистичке идеје већ има другу, обично историјску намену. Исто важи и за Википедију. Стављање оваквог постера без пропратног објашњења може се протумачити управо као подршка нацизму или неонацизму. 
По мени, уколико је постер стављен да би илустровао историјско занимање корисника за овај период у историји, онда немам ништа против под условом да га прати кутијица са прецртаном свастиком (видео сам је на неким корисничким странама) или одговарајуће објашњење. 
Постоје и могуће правне импликације овог проблема али бих морао да консултујем одређене законе. -- 09:53, 17. фебруар 2006. (CET)
Dzoni, једини податак о учествовању Срба у СС јединицама пронашао сам у чланку "Serb nationalist forces during WW2" на адреси . Међутим, ако сам добро разумео у питању је непотписани ауторски чланак појединца или групе која се назива Kopaonik Wolf (Serbian Action) у којем се не наводи ни један извор из којег је преузет овај податак. Прочитао сам доста књига о СС-у, (углавном књиге западних аутора укључујући и Немце) и нигде нисам наишао на овај податак. Волео бих да ме упутите на неки релевантан историјски извор који би потврдио ову тврдњу. 
Иначе, ма колико ме занимала ова тематика трудим се да никада не заборавим какву је судбину Хитлер наменио Словенима у Трећем Рајху. Срби су Словени. -- 09:53, 17. фебруар 2006. (CET)
још једанпут, пошто се малочас мој коментар негде изгубио: ово са Вафен СС може да испадне велико срање за све и то због два-три клинца. Треба им дати рок од пар сати да сами то склоне, а онда нека то учини неки администратор. Пропагирати Вафен СС на српској википедији је апсурдно; величати њих има исто толико смисла колико и усташе. -- 10:36, 17. фебруар 2006. (CET)
Блокирати их -- 10:45, 17. фебруар 2006. (CET)
још кад се човек сети шта су ти исти Вафен-СС пајдаши направили у Крагујевцу 1940-их... Најгрозније је видети симбол српства одмах поред нацифашистичке слике. +није било срба у тој дивизији +фали тито да вас мало спраши.-- 13:12, 17. фебруар 2006. (CET)
П.С.: подсећате ме на локалне усташе с којима делим државу.-- 13:22, 17. фебруар 2006. (CET)
Ја још једном апелујем на све да јасно дефинишемо политику око оваквих и сличних испада на Википедији. Значи ми смо овдје да пишемо и уређујемо енциклопедију, а политичка и друга изјашњавања могу на лични блог или властити веб сајт. Нико овдје никоме не брани да стави повезницу на свој сајт или блог, па нека се тамо људи празне. Ја сам недавно говорио о кризи политичког, религијског и моралног идентитета, млађих генерација. Е сада ми нисмо овдје да реедукујемо и образујемо младе нараштаје, али исто тако нисмо овдје да чутке пратимо разноразна пражњења. Будући да такви и слични испади могу да нам нашкоде као заједници предлажем да хитно дефинишемо јасне ставове према њима. -- 12:39, 17. фебруар 2006. (CET)
Dzoni и Jeremija, позивам вас да уклоните полемичан садржај са ваших корисничких страница и пребаците исти на ваш лични блог или сајт. Уколико то не урадите у току дана бићу приморан да га ја лично уклоним и закључам ваше корисничке странице, а заједница ће одлучити о мјерама које треба предузети против вас ако не будете поштовали већ дефинисана правила овдје, а то је да пропаганда било које врсте овдје није добродошла. Ми овдје немамо намјеру да објашњавамо шта је то пропаганда а шта је илустрација неког догађаја. За објашњења те врсте ће те се морати обратити на неко друго мјесто. -- 12:39, 17. фебруар 2006. (CET)
Значи овдје треба одлучити и јасно дефинисати да ли смо да се праве корисничке кутијце како коме падне на памет, или ћемо установити нека правила око те теме. -- 12:58, 17. фебруар 2006. (CET)
Или ће се укинути све политичке кутијце, за које ја мислим да им овдје није мјесто уопште, пошто мене лично не интересује како је неко политички и идеолошки оријентисан, него шта је вољан да допринесе на писању чланака ираду на Википедији, или ће се наставити са овом анархијом кутијца па и идеолошких изјашњавања на корисничкој страници. Пазите то је врло пипав терен. Ако се одлучимо да неке политичке кутијце остану онда се не можемо жалити када неко дође па направи кутијцу типа "ја сам фашиста".-- 12:58, 17. фебруар 2006. (CET)
Сада бих волио да чујем и остале по овој теми.-- 12:58, 17. фебруар 2006. (CET)
P.S. Још нешто. Упадање овдје у вртлог бесконачних објашњења и разјашњења по овој и сличним темама, мислим да је бескорисно трошење енергије. Очекујем у току дана и мишљења осталих у вези дефинисања правила око корисничких кутијца.-- 13:08, 17. фебруар 2006. (CET)
Ја сам хтео сад да побришем кутијице, али сачекаћу још мало, па увече бришем -- 13:11, 17. фебруар 2006. (CET)
У праву си, Славене. Треба свакако избећи вртлог бесконачних објашњења и разјашњења. Сви су се уосталом већ изјаснили. Нека се сачека још пар сати да се уклони постери Вафен СС, а онда их ти сам уклони. Рецимо у 15. сати. То даје момцима скоро два сата да сами реагују. -- 13:15, 17. фебруар 2006. (CET)
Слажем се с тобом Кастер, нарочито да није све црно-бијело, па ни бијело-црно, него да је углавном већина ствари у нијансама сивог. Али и у сивом постоје тамније и свијетлије нијансе, а ми се овдје морамо држати што је више могуће средњих тоновоа сивог. -- 13:51, 17. фебруар 2006. (CET)
Једно је овдје сигурно, да не би долазили у ситуације да сваки пут морамо да анализирамо разноразне проблематике, потребно је увести мало реда овдје. -- 13:51, 17. фебруар 2006. (CET)
Jos jedanput ste pokazali na delu kako bi Srbija izgledala kada bi u njoj vecinsko stanovnistvo delilo izopacene,nemoralne i nadasve primitivne stavove sa vama.
Vrlo indikativno je i to da ste otvoreno poceli da pljujete po krvi koju su ovi srpski junaci jedinice Serbisches Freilligen Korps der SS prolili u borbi protiv komunisticko-boljsevicke bande na Istocnom frontu.
Ne znam kako se Serbisches Freilligen Korps der SS moze smatrati fasistickom jedinicom.
Moj deda je,na primer, bio i dan danas je ubedjeni antifasista,ali je,kao i mnogobrojni srpski heroji bojevao ljutu bitku na Istocnom frontu protiv zlocinacko-kriminalne Crvene Armije.
Nasi sunarodnici u jedinici Serbisches Freilligen Korps der SS su ginuli za Srbiju i Srpski Narod,samim tim i za vas,a meni je vemoa zanimljivo kako mnogi od vas gaze srpsku herojsku istoriju,istriju kojom bi se drugi narodi podicili.
Osim sto vas je sramota slavne Srpske istorije,uocavam da vam,na primer ne smeta ikonica "ja sam komunista",iako se zna da su komunisti jedini i iskljucivi krivci za nebrojene i dotada nezabelezne zlocine kako protiv Srbije i Srpskog Naroda,tako i protiv covecnosti,humansoti i zakona ratovanja u drugom svetskom ratu.
Da ne pominjem milione ubijenih Rusa,Poljaka i drugih,sve od strane komunista.
I sad ja,cijoj su porodici oni naneli nenadoknadivu stetu,kako u imovini,tako i u krvi,sad ja treba da gledam kako neki eksecntricni pojedinci drze slicicu "ovaj korisnik se izjasnjava kao komunista"?!?!?!
Istovremeno,ne mogu da postavim vojno-propagandni materijal divizija SS,i to ciste SRPSKE jedinice koja se junacki slavno borila protiv nadmocnog,beskrupuloznog neprijatelja?
Znaci,sad treba da nas je sramota da se podicimo jedinicom Serbisches Freilligen Korps der SS,sastavljenom od cisto srpsskog naroda,koja nema veze sa nacizmom,vec iskljucivo sa patriotizmom u ljubavlju prema otadzbini.
p.s.Koliko sam shvatio dat nam je rok do 15 casova,koji naravno nije ispostovan,tako da mi je sad zakljucana stranica,iz meni nepoznatog razloga,jer sam ja shvatio da imam rok do 15 da sam obrisem.To je samo jos jedan primer vase pravde,koja se ne libi na pljuje i gazi po najsvetlijim primerima u srpskog junackoj istoriji
још кад се човек сети шта су ти исти Вафен-СС пајдаши направили у Крагујевцу и Србији 1940-их... Најгрозније је видети симбол српства одмах поред нацифашистичке слике. +фали тито да вас мало спраши +ти твоји "Serbisches Freilligen Korps der SS" су гинули безвезе за Хитлера и борили се раме уз раме са Усташама-- 14:50, 17. фебруар 2006. (CET)
П.С.: подсећате ме на локалне усташе с којима делим државу.-- 14:50, 17. фебруар 2006. (CET)
Сви они администратори и бирократе који су против укидања идеолошких и политичких кутијца и идоелошког изјашњавања и пропагнаде на корисничким страницама, желим да их видим како објашњавају новим корисницима и осталим, како је могуће да се неким идеологијама дозвољава изјашњавање а другим не. Значи или ћемо свима дати до знања да се овдје пише енциклопедија, а не ставра и не уређује нова виртуелна Српска држава, поред оне која већ постоји у реалности, или ћемо наставити овдје да расправљамо чија је идеологија боља и зашто.-- 15:04, 17. фебруар 2006. (CET)
Срђане ту и јесте проблем, ко ће сваки пут да се објашњава са онима који не схватају или неће да схвате да су дошли да раде на ецниклопедији. Ко ће да им каже сваки пут, гдје се налази степен који не би требало прећи ради добрих односа са осталим корисницима. -- 22:36, 17. фебруар 2006. (CET)
ne sme biti legitimno izjasnjavanje kao nacista (to je takodje i zabranjeno u vecini zemalja), takve ljude treba sankcionisati kako u virtuelnom, tako i u realnom svetu. da li vi zelite da sedite na sastancima wiki-indijanaca sa nacistima? -- 18:06, 17. фебруар 2006. (CET)
Зато предлажем да се прихвате смернице које сам поставио на страни за разговоре корисничких кутијица, а не интерпретирати и политизовати корисничке релације. Без обзира на наше политичко или било које друго опредељење, ако постоји поштовање и толеранције доприноси ће бити конструктивнији. Замолио бих све колеге википедијанце и википедијанке да пре него што започну били какву цензуру поразговарају у миру и узајамном поштовању. С поштовањем -- 21:16, 17. фебруар 2006. (CET)
Потребно нам је мало стандардизације, да би спријечили разноразне злоупотребе.-- 22:13, 17. фебруар 2006. (CET)

__САДРЖАЈ__
mislim da treba povesti racuna o ljudima koji neprestano u clancima umesto hrvat pisu ustasa, albanac/siptar, rom/cigan, takvim recnikom se ne pise enciklopedija i ljudi koji tako pisu(misle) nisu mi pozeljni, a nadam se i nama. -- 18:13, 17. фебруар 2006. (CET)
sad bas gledajuci clanak Вафен-СС sam naisao na ovako nestо i pregledajuci po istoriji video da je postavio tabelu u kojoj je pisalo albanci i da je nakon toga Краљевић Марко prepravio to u siptari, cemu takvo ponasanje -- 18:21, 17. фебруар 2006. (CET)
То за Албанце ни мени није јасно... Али, што се тиче звања Рома Циганима, као и повлачења једнакости између Хрвата и усташа (Срба и четника, Немаца и нациста, Јевреја и циониста) -- мислим да је јасно шта је Јилилан хтео да каже. -- () 21:06, 17. фебруар 2006. (CET)
Дугујем објашњење.
У спорној табели (чији извор ми није познат) на чланку Вафен-СС писало је следеће: земља Србија, 15.000 добровољаца Срба. Пошто нигде нисам наишао на податак о организованом учешћу Срба
у Вафен СС (не само у домаћој литератури коју сматрам пристрасном, већ и у многим страним изворима) закључио сам да се ради о шиптарским добровољцима са Косова и Метохије који су се борили у саставу 21. СС брдске дивизије "Скендер бег". Нисам могао да напишем Албанци зато што је Албанија као држава већ тада постојала, а ови добровољци нису били држављани Албаније.
Постер који су Џони и ваљда Јеремија ставили на своје корисничке стране нема никакве везе са регрутовањем српских добровољаца у Вафен-СС. У питању је најчешће коришћени пропагандни постер који није намењен припадницима одређене националности. 
Објективности ради, Yillilan, уколико погледаш и остале измене видећеш да сам у истој табели уместо Хрватска као земља порекла добровољаца ставио НДХ зато што уважавам историјску разлику између ове две државотворне творевине. -- 09:55, 20. фебруар 2006. (CET)
Ја конкретно јесам за неку врсту стандардизације мада ће и ту бити проблема. Назив Шиптар није погрдан, он је уобичајен за припаднике албанске мањине који живе у Србији и користе га не само Срби већ и Албанци. Тренутно се решава статус Косова и Метохије, па ће се решити и ово питање.
Мислим да су остали случајеви мање спорни и да се око њих може постићи договор. -- 14:47, 20. фебруар 2006. (CET)
Уколико сам добро информисан Албанци се не зову Шиптарима већ 30-35 година. -- 11:03, 9. март 2006. (CET)
Поштовани,
интересује ме на који начин могу да направим страницу на којој бих написао нешто о себи?
Срдачан поздрав свим Википедијанцима.
Хвала.
Uclanku Abdul II mislim na jordanskog kralja koji sam napisao i koji je neko preuredio(sto hvalim) pise da je zena kralja kuvajcanka sto nije tacno.Ona je rodjena u Kuvajtu inace je poreklom iz Palestine!
Ово је Вики, слободно измени све што мислиш да није тачно. — 
Mnogo stvari na svakoj strani, pa ko ce se tu snaci???
Кажи на шта конретно мислиш. — 
Позивам све који желе да преуреде чланак о Ђорђу Вајферту, јер не знам како да повезујем речи у падежу са унутрашњим повезницама.Такође,треба пребацити текст из латинице у ћирилицу.
у коду користиш угласте заграде и подијелиш вертикалном линијом именицу од деклинације повезницама (имаш већ и готов симбол испод дугмета прикажи претпреглед), изгледа овако у чланку повезницама. Не би било лоше да прочиташ упуства о раду на Википедији. Повезнице имаш на твојој страници за разговор у оквиру добродошлице. Не постоји ништа на овом свијету што се може радити без мало муке и стрпљења. Поздрав. -- 21:26, 20. фебруар 2006. (CET)
Да ли би неко могао да ми објасни како да направим поткатегорије?
Желео бих да у оквиру категорије римски цареви направим поткатегорију војнички цареви. 
Хвала. -- 11:32, 22. фебруар 2006. (CET)
Понављам молбу.-- 14:05, 22. фебруар 2006. (CET)
Хвала. -- 14:25, 22. фебруар 2006. (CET)
Корисник Branko1408 ме је питао да ли је могуће да се споји његово тренутно корисничко име и корисничко име које је користио у 2005. години (). Да ли је то могуће?
-- 05:36, 3. март 2006. (CET)
Да ли постоји амбасадор према чешкој "Википедији"? 19:54, 3. март 2006. (CET)
Погледајте чланак босански Срби на БиХ Википедији
http://bs.wikipedia.org/wiki/Bosanski_Srbi
Страшно!!!
mislim da bi trebali da bojkotiramo i hrv. i bosansku vikipediju. Ne pišite više ništa tamo!-- 16:13, 7. март 2006. (CET)
Занимљиво је да тренутно пише да је исправност чланка оспорена. 19:17, 7. март 2006. (CET)
Желео бих да неке категорије које сам установио (римски цареви и римске провинције) поставим као поткатегорије у категорији Антички Рим. 
Како се то ради? Хвала.
-- 14:29, 5. март 2006. (CET)
па стави категорију у категорију :) - исто као што стављаш чланак у кат.-- 14:32, 5. март 2006. (CET)
Želim da mi se jave MIĆEVIĆI ili oni koji su u krvnom srodstvu sa Mićevićima,
Branko Č. Mićević BEOGRAD [e.meil mjmicevic@absolutok.net]
Hrvati se organizuju i sire propagandu na internetu, specijalno na engleskom wikipedia sajtu. Molim sve ljude dobre volje, koji znaju engleski, da odbrane istinu i iznesu cinjenice o pravoj prirodi Tudjmana, Mesica, Hrvatske i stradanja Srpskog naroda. 
Pogledajte kako uklanjaju sistematski čitate iz Mesicevih i Tudjmanovih govora, kako sire laži, poricu Jasenovac i holokaust. 
Narocito se istice izvesni Mir Harven, koji je izgleda neko tezak vandal koga mozda znate i odavde.
Moramo se odbraniti od ove ofanzive hrvatskih lazi!
Једно питање: у чланку о Апису, једном од организатора Мајског преврата сам видјела да није наведен његов говор са суђења који је био у мају и јуну 1917. против њега за организовање атентата на принца Александра Карађорђавића. Имам књигу која има читаво поглавље да Аписовим говором, који је врло дуг, али занимљив да се прочита. ОПровјерила сам да нигдје у књизи не пише "права су заштићена". Па ме копка то да ли могу да искуцам тај говор?
Какве су ово верзије српске Википедије? Како изворни ијекавац, не осјећам потребу стварања посебне Википедије на ијекавском. Досада смо имали чланке и на екавици и на ијекавици. Нико се није бунио. Чини ми се да се опет забијају клинови у српску слогу. Потребу за латиничним писмом не видим. Српски језик се пише ћирилицом. Ко не зна ћирилицу, нека је научи! Страни свакако не разумију наш језик, био писан ћирилицом или латиницом. Ако је некоме од екаваца "шепа" са ијекавским, нека пролиста мало неки од рјечника српског језика. Оваки се спуштамо на ниво полуобразованог свијета!
Трако
Ја се извињавам што ово спомињем, али пишем ово у тренутку кад сам сазнао шта је било на телевизији, па сам прилично усхићен. На BBC WORLD је објављен МОЈ коментар, а исти је приказан и на продуженом РТС дневнику 12. марта. Ето, морао сам то да кажем, јер сам јако срећан што су мој коментар изабрали од 300 других и хтео бих срећу да поделим са вама, Википедијанцима :-)
-- 09:31, 13. март 2006. (CET)
Дакле, ако одеш на http://www.rts.co.yu и кликнеш на "Дневник 2", негде после 37. минута причају о реакцији светских медија, и приметићеш моје име међу коментарима. Затим, ако одеш на http://news.bbc.co.uk/2/hi/talking_point/default.stm и кликнеш на "Watch Have Your Say", можеш одгледати емисију која је неколико пута била на BBC World и мој коментар је после 13. минута, чак прочитају моје име, одакле сам, и читав коментар о Милошевићу. -- 10:31, 13. март 2006. (CET)
Добар ти је коментар, нисам знао да си такав патриота. -- 02:46, 16. март 2006. (CET)

Отписани је југословенска телевизијска серија, снимљена у продукцији Телевизије Београд 1974. и 1975. године. Серија прати авантуре младих илегалаца у окупираном Београду за време Другог светског рата. Настала је по истоименој књизи Драгана Марковића, а упоредо са снимањем серије, снимљен је и филм „Отписани“, који предстваља спој прве две епизоде серије ("за разлику од серије, која је снимљена у црно-белој техници, филм је снимљен у боји"). Због велике популарности серије, две године касније, снимљен је наставак под називом „Повратак отписаних“.
Серију је режирао, Александар Аца Ђорђевић, а сценарио су написали Драган Марковић и Синиша Павић. Главни јунаци серије били су тада млади глумци - Воја Брајовић, Драган Николић, Предраг Мики Манојловић, Чедомир Петровић и Александар Берчек, а поред њих веће улоге су остварили и глумци - Стево Жигон, Раде Марковић, Драгомир Фелба и Васа Пантелић.
На вест да је Адолф Хитлер напао Совјетски Савез, група младих скојеваца одлучује да формира илегалну групу да би се супротставили Вермахту. Њихове акције ће их довести на врх листе за уклањање Специјалне полиције и Гестапоа.
Телевизијска серија „Отписани“ базирана је на истоименој књизи и заснива се на споју измишљених и истинитих догађаја из времена илегалног отпора окупатору, током окупације Београда за време Другог светског рата, од 1941. до 1945. године. Иако доста измењени, многи делови серије су настали према стварним догађајима, као што су - спасавање Александра Ранковића из затворске болнице у Видинској улици, јула 1941; паљење гараже у Гробљанској улици, августа 1941; убиство агената Ђорђа Космајца и Обрада Залада у улици Цара Уроша, марта 1942; рад илегалне штампарије у Београду, која је функционисала на две локације 1941-1944. и др. За разлику од првог дела, наставак серије, под називом „Повратак отписаних“ се не темељи ни на каквим стварним догађајима ("изузев приказаних борби за ослобођење Београда, октобра 1944. и епизоде „Мост“ у којој је приказан лик учитеља Миладина Зарића, који је самоиницијативно онемогућио рушење тада јединог моста на Сави"), већ је чист плод маште аутора. 
Серија, као и филм, је била веома гледана и достигла је култни статус у читавој Југославији, а популарна је и данас па се приликом сваке репризе приказује у ударном термину и самим тим је најгледанији програм. Један од разлога популарности је и тај јер за разлику од филмова и серија, сниманих у то време, није приказивала рат из визуре комунистичке партије него из угла обичног света. Исто тако, ликови из серије су веома одударали од стереотипа комунистичких илегалаца. Радило се о обичним људима са друштвене маргине, уличним херојима, шверцерима, студентима - са свим својим људским врлинама и манама. Сам комунизам се у серији веома ретко спомиње и серија је оријентисана на приказивање човека у борби против окупатора и готово је лишена било какве политичке обојености и стога је главни мотив серије „вечна борба добра и зла“.
Поред главних јунака Прлета и Тихог, као главних протагониста, код публике се издвојио и лик негативног-јунака, мајора Кригера, у изузетном тумачењу глумца Стеве Жигона, који је том улогом постао једна од глумачких икона југословенске кинематографије и поставио стереотип свих ликова немачких окупаторских војника. Такође, култни статус и популарност доживела је и главна музичка тема серије, композитора Миливоја Миће Марковића, која је популарна од ТВ џинглова, музике на утакмицама и свадбама, весељима до звоњаве мобилних телефона.
Списак епизода и датум премијерног емитовања:
Комплетна ТВ екипа  ▼
Награду за најбољи Глумачки пар године по избору читалаца ТВ Новости добили су Неда Арнерић за улогу Рут и Воја Брајовић за улогу Тихог на Филмским сусретима у Нишу 1975. године.


Золтан Дани (, Ковин, 23. јул 1956) је бивши пуковник против-авионске одбране Војске Југославије који је командовао јединицом (3. дивизион 250. ракетне ПВО бригаде) која је током НАТО агресије на Југославију, у ноћи 27. марта 1999. године срушила авион Ф-117 Ноћни јастреб у атару сремског села Буђановаца. У почетку непознат јавности користио је псеудоним Гвозден Ђукић. Међутим, након пензионисања, открио је свој прави идентитет.
Дани је завршио у Рајловцу 1978. године Ваздухопловно-техничку војну академију, ракетне системе ПВО, специјализацију за ракетне системе „Нева“ 1994. године а генералштабно усавршавање 1997. године.
Током акције НАТО снага на територији СРЈ 1999, јединица Војске Југославије којом је Дани тада командовао успела је да, уз помоћ застареле совјетске батерије С-125 Нева (НАТО ознака -{SA-3 Goa}-) ракета дугих 7 -{m}- и тешких скоро 450 -{kg}-, обори амерички борбени авион Ф-117. По Данијевим речима, извршена је мала модификација бојеве главе на ракетама са технологијом из 1960—их година, али никада није објављено у чему се модификација састојала. Ту тврдњу оповргнуо је његов заменик команданта борбене послуге, потпуковник Ђорђе Аничић, који је тврдио да је заслуга за обарање припада целој борбеној послузи а не на појединцу и да никакве модификације нису вршене на ракетном систему, како је касније приписивано у разним интервијуима.
Према Данијевој изјави, његова јединица је оборила и један -{F-16}-.
Пензионисан је 1. септембра 2004. године. Живи у родном Скореновцу код Ковина, најјужнијем селу у свету у којем Мађари чине већину становништва. Власник је пекарске радње, а покреће и бројне иницијативе за развој сеоског туризма.
У извршној продукцији нишке независне продукције „Полка дот”, снимљен је документарни филм под називом „21. секунд” режисера Жељка Мирковића.

Војска Југославије (скраћено ВЈ) је била оружана сила Савезне Републике Југославије. Постојала је од 20. маја 1992. до 4. фебруара 2003. године. Настала је од оних делова Југословенске народне армије који су се након распада СФРЈ (и завршетка војних повлачења из бивших југословенских република) затекли на територији Савезне Републике Југославије. Војска Југославије је, непосредно после званичног проглашења Државне Заједнице Србија и Црна Гора, преименована у Војску Србије и Црне Горе. Војска Југославије је учествовала у борбама са албанским терористима на Косову и Метохији, а потом и на југу Србије. Током НАТО агресије на СРЈ, ВЈ се сукобила са јединицама северноатланстког пакта на простору СРЈ.
Војска Југославије била је подељена на видове, видови на родове и службе, а родови и службе на врсте и специјалности.
Видови ВЈ су били:
Војска Југославије је организована у армијском систему где је свака армија држала своју армијску област. Армије су наставком велике реорганизације ЈНА подељене на корпусе, а они на бригаде. Осим армија у ВЈ су постојали и центри за обуку пешадије, возача, оклопних и механизованих јединица и артиљераца, Гардијска бригада и 46. заштитна моторизована бригада, као засебне јединице и установе. 
Копнена војска (скраћено КоВ) је била најбројнији вид Војске Југославије. Укупно је у активном саставу имала 3 армије, 7 корпуса, 34 бригаде. У резервном саставу било је 27 моторизованих, 42 пешадијске и 6 артиљеријских бригада. Од наоружања и опреме располагала је са око 1300 тенкова, 568 борбених возила пешадије и оклопних транспортера, 1200 топова, 200 вишецевних бацача ракета, 1665 минобацача, 135 ПО лансирних система, 2000 противавионских топова и 60 ракетних противавионских система. Бројност копнене војске је била око 85.000 активних припадника.
Прва армија је држала северни део Савезне Републике Југославије. Команда Прве армије је била у Београду а касарне у Београду, Панчеву, Новом Саду, Сомбору, Крагујевцу, Сремској Митровици, Шапцу и Ваљеву.
Друга армије је држала југозападни део СРЈ са командом у Подгорици. Базе и касарне су биле у Подгорици, Даниловграду, Никшићу, Ужицу, Чачку, Новом Пазару, Рашкој и Кремни.
Трећа армија је држала источни, централни и јужни део СРЈ са командом у Нишу. Базе и касарне су биле у Нишу, Приштини, Крушевцу, Лесковцу, Врању, Пироту, Прокупљу и Куршумлији.
Ратно ваздухопловство и противваздушна одбрана (скраћено РВ и ПВО) је у свом саставу имало око 16700 активних припадника. Људство је подељено у 4 ловачке, бомбардерске и извиђачке и 3 хеликоптерске ексадриле, као и 8 противавионских ракетних пукова. Укупно се располагало са око 200 ваздухоплова и око 50 хеликоптера.
Као настављач војске СФРЈ (ЈНА) чинови у Војсци Југославије су се рангирали као у ЈНА после 1980.
Војску је сачињавао стални и резервни састав. Стални састав сачињавао се од професионалних војника (професионалних подофицира и официра, подофицира и војника по уговору) и војника на одслужењу војног рока. Резервни састав чинили су официри, подофицири и војници у резерви и жене војни обвезници.

Семе је репродуктивни биљни орган присутан само код голосеменица и скривеносеменица којим биљка преживљава неповољне услове спољашње средине и у коме се налази клица, зачетак нове биљке. Развија се из семеног заметка, после оплођења. 
На њему се разликују:
Језгро садржи:
Семењача је слабије или јаче развијена опна, једнослојна или вишеслојна, која настаје од интегумената семеног заметка. На њој се обично уочава пупчани ожиљак (хилум)(бела тачка код семена дивљег кестена) и микропила отвор кроз који семе упија влагу и кроз који коренак прораста при клијању. Семењача може да има и друге додатке (арилус, куринкулус, криоца...) 
Величина, маса и облик семена јако варирају код различитих врста биљака. Посебно велика семена имају неке палме као што је Двојни кокос -{Lodoicea maldivica (J.F.Gmelin) Persoon}- и до 20 -{kg}-, а најситнија су код орхидеја (стоти делови милиграма). Интересантан је пример рогача (-{Ceratonia siliqua L.}-) чија су семена толико постојане (непроменљиве) масе, да су служила као мера за масу драгог камења и бисера (карат).
Свака биљка образује велики број плодова и семена (или само семена код голосеменица)којима се распростире и тиме обезбеђује опстанак сопствене врсте. Свако зрно се не развија у нову биљку. Многа семена доспевају у неповољне услове за клијање и развиће. Стварањем великог броја семена се, у ствари, обезбеђује да се што већи њихов број нађе у повољним условима и развије у нову биљку.
Према врсти хранљивог ткива и месту где се оно налази разликују се:
Клица настаје деобама оплођене јајне ћелије. На њој се разликују следећи делови:
Семењача или теста ("testa" на латинском значи цигла, односно цреп) је део семена који се налази на површини самог семена. Семењача настаје од интегументана или интегумента уколико постоји само један.
Ретко у састав семењаче улази и део "nucelusa". Семењача има пре свега механичку улогу. Због тога су зидови ћелија семењаче често дебели, одрвенели или оплутњали. Само код оних бљака где је семе стално заштићено плодовим омотачем семењача је врло танка, често састављена само из два до три, понекад само од једног слоја ћелија (на пример: житарице, бресква, шљива итд.). Међутим, ако плодов омотач не штити довољно семе или семе рано излази из плода, семењача је врло чврста и кожаста (пасуљ, грашак), коштана (винова лоза), или кораста (мак). Семењача код семена неких биљака има разне скулптуре у виду квржица, удубљења, бодљи или крила.

Добродошли на страницу ВикиПројекта Други светски рат.
Циљеви:
Савети: преводите текстове са енглеске википедије!
Помоћ: било би добро да овде направимо систематизацију чинова (руских, немачких, западњачких...) из Другог светског рата. Шта се преводи, како се преводи, чему је једнако... Ја знам да се ја често збуним кад налетим на нешто (рецимо генерал-лајтенант, или слично) -- 23:36, 13. август 2006. (CEST)
ПРОШИРИВАО: 7TP, Италијански бојни брод Рома (1940), Т-34, Флак 88, Панцер III, Панцер IV, Битка за Стаљинград, Операција Барбароса, Московска битка, Адолф Галанд, Хајнц Гудеријан, Готхард Хајнрици, Кригсмарине
Средите .
Сви слободно могу да учествују у преводу чланка. Најбоље је да отварате један по један пасус, и преводите га.
На следећем шаблону следе сви најважнији чланци који требају бити обрађени:
(слободно мењајте новим идејама!)-- () 17:11, 21. децембар 2007. (CET)
До сада су следећи текстови на тему Другог светског рата постали сјајни:

Ова страница даје одговоре на најчешће постављана питања у вези са администраторским правима на Википедији.
"Види још:" 
Страница описује како Википедија добија своја правила и смернице кроз дискусију и гласање. Дискусије се најчешће одвијају на на страницама за разговор у именском простору Википедија. Понекад се о правилима расправља и ван Википедије, али се одлуке увек доносе на пројекту.
Администратор је само википедијанац који има приступ неким функцијама софтвера Википедије којима је приступ ограничен: брисању чланака и датотека, закључавању и откључавању страница, блокирању и деблокирању корисника и ИП адреса. У самом софтверу Медијавикија, користи се реч -{"sysop"}- за означавање администраторских налога, па се стога понекад и тај термин користи. "-{Sysop}-" је заправо скраћеница од "-{system operator}-" (системски оператер). Администратори су обично љубазне особе које су спремне да ти помогну ако им се обратите за помоћ на њиховим корисничким страницама. Погледајте .
Прво, морате да имате регистрован кориснички налог. Следеће, потребно је да одређени период проведете у уређивању чланака и учествовању у раду заједнице уопште. На овај начин показујете заједници да сте добронамерни. Након минимума од шест месеци, можете да се кандидујете за администратора, уколико то желите, и уколико . Ако заједница својим гласовима потврди вашу кандидатуру, постаћете администратори. Наравно, обавезно пажљиво прочитајте , , и , и користите своје алатке веома опрезно.
Администраторе надгледају други администратори, као и обични корисници; скоро сваку администраторску измену могу вратити други администратори (укључујући и , или ). Такође, корисници надгледају администраторе, и ако неко од њих почне да користи своје администраторске алатке на неодговарајући начин, може да на то скрене пажњу другим администраторима на , а у озбиљнијим случајима и да покрене . У веома тешким случајима, могућа је и интервенција Одбора повереника Фондације Викимедије.
Администратори могу да оду на и кликну на "„деблокирај“" уколико је потребно. Програмери могу да деблокирају више адреса истовремено.
 ИП адресе или корисника може се тражити на , уколико корисник или ИП упорно чланке.

Ова страница НПП садржи одговоре на питања која читаоци Википедије најчешће постављају.
У горњем десном углу налази се кућица за претрагу у којој пише „Претрага“. Укуцајте реч у ту кућицу и притисните Ентер или иконицу лупе која се налази на десном крају те кућице. Више о могућностима претраге у Помоћ:Претрага.
Сви текстови на Википедији лиценцирани су под лиценцом , а у већини случаја такође и под . За више информација погледајте .
Не морате. Линковање није регулисано ауторским правима, тако да се лиценце CC-BY-SA и GNU FDL не примењују.
Не морате, јер се сматра покривеним . 
Проверите са својим адвокатом, или једноставно ставите сајт под или лиценце. Друга опција, тј., уколико не желите да објавите читав сајт под овим лиценцама, је да испод сваког преузетог чланка са Википедији назначите да је објављен под или лиценцом, а на страници која описује стање ауторског права вашег сајта додате напомену да на вашем сајту постоји садржај који је другачије лиценциран.
Што се верзије Википедије на српском тиче, можете направити -{PDF}- датотеку и на тај начин сачувати поједине чланке на свом рачунару (на левом делу страница видећете везу „Преузми као -{PDF}-“). Такође можете направити и књигу (веза „Направи књигу“).
Наведите га исто као било коју другу веб-страницу. Навођење појединих аутора није потребно, мада бисте могли да додате датум када сте навод преузели. У сваком случају, на сајдбару постоји линк „Библиографски детаљи“ који ће вас одвести на страницу на којој стоје упутства како да наведете дотични чланак у вашем раду. Погледајте .
Википедија се издржава од донација (добровољних прилога) и не приказује рекламе. Ако ипак видите рекламе на Википедији, то није до нас. Могући узрок могу бити проширења или додаци за неке веб читаче, а можда је ваш рачунар зарадио и вирусну инфекцију. Или можда уопште нисте на Википедији, него на некој локацији која је пресликава ().

Порфирија је група генетички условљених болести које се карактеришу поремећајима метаболизма порфирина и њиховог крајњег производа хема. Ради се о недостатку разних ензима који учествују у процесу синтезе хема. Услед тих ензимских поремећаја долази до акумулације појединих супстанци (разних типова порфириногена, порфирина) који директно могу изазвати оштећења околних ћелија или појачати дејство неких других штетних фактора као нпр. ултраљубичасто зрачење.
Нагомилавање порфирина може довести до оштећења и изумирања ћелија јетре (хепатоцита). Поред тога порфирини заједно са другим факторима (светлост, алкохол, лекови...) изазивају додатна оштећења разних органа (кожа, јетра...).
Порфирини су фотоосетљиве супстанце (у ултравиолетном подручју светлост) које могу да акумулирају светлосну енергију и притом део те енергије предају на околне структуре. На тај начин настају врло токсични радикали кисеоника: супероксидни анјон, водоник пероксид и синглетни кисеоник, који оштећују околне ћелије. Такође могу настати и липидни радикали од липида ћелијске мембране, што доводи до уништења ћелијске мембране.
Порфирија може бити урођена и стечена. У Европи је стечена форма чешћа, а у Америци урођена.
Порфирије су широко распрострањене. Најчешћа форма је касна кожна порфирија () са преваленцом око 20-50/100.000 становника. 
Друга по учесталости је акутна интермитентна порфирија са преваленцом око 5-10/100.000 становника.
Остале форме су ређе.
Порфирини су супстанце различите боје које се могу наћи у еритроцитима, где су одговорни за њихову црвену боју и наравно за транспорт кисеоника. Такође присутни су и у хлорофилу, биљном пигменту зелене боје.
У људском телу могу се наћи у у следећим ензимима и протеинским молекулима: миоглобин, каталаза, пероксидаза, цитохром, витамин Б12, гуанилциклаза, простагландин-ендопероксид синтетаза.
Порфирини играју у поменутим ензимима важну улогу у преносу кисеоника, оксидацији, разградњи лекова, респираторном ланцу...
У организму човека срећу се следећи порфорини: уропорфирин I и III, копропорфирин I и III и протопорфирин IX. Само се из протопорфирина IX синтетише хем. Највећи део порфирина се синтетише у организму.
Један део се уноси путем хране која садржи месо и хлорофил. Ове спољашње порфирине јетра претвара копропорфирин, који се путем жучи и фецеса излучује из организма.
Синтеза хема почиње од аминокиселине глицин и суксинил коензима А.
Из њих под утицајем ензима АЛК синтетазе настаје δ-аминолевулинска киселина (δ-АЛК). Из δ-АЛК под дехидратацијом настаје порфобилиноген. Порфобилиноген се дезаминује уз помоћ ензима дезаминазе и настаје хидроксиметилбилан. Од њега, затварањем прстена настају мономери, чијом се полимеризацијом (од 4 мономера) добија тетрапиролни прстен, уропорфириноген. За то је неопходан ензим уропорфириноген синтетаза. Постије две серије изомера порфирина: серија I и серија III. Серија I није значејна за људе. Метаболити ове серије се излучују питем урина. 
Из серије III настаје хем. Најпре се од уропорфириногена III, ствара копропорфириноген III уз помоћензима уропорфириноген декарбоксилазе, а затим од копропорфириногена протопорфириноген уз помоћ ензима копропорфириноген оксидазе. Из протопорфириногена настаје протопорфирин (под дејством протопорфириноген оксидазе), а на крају се он сједињује са двовалентним молекулом гвожђа у хем. Неопходан ензим за ову реакцију је ферохелатаза.
Код порфирија недостају су поједини ензими из овог ланца синтезе хема. То доводи до акумулације супстанци које настају пре дејства тог ензима (јер се не могу разградити), али и до мањка супстанци који се синтетишу уз помоћ тог ензима и свих супстанци који даље следе у ланцу. 
• Табела преузета са енглеске википедије .
Хем се синтетише у јетри и еритроцитима, тако да се и све уроћене (примарне) порфирије деле на:
У ову групу спадају:
Овде спадају:
Симптоми порфирије могу се развити у току сати, дана или недеља. Напади могу бити изазвани лековима (барбитурати, седативи...), хормонима, пушењем, алкохолом, запаљењем, излагањем сунцу и стресом.
Код свих хепатичних порфирија се услед дефицита одређеног ензима смањује синтеза хема, па је у хепатоцитима смањена синтеза хема. Хем инхибише дејство ензима δ-АЛК синтетазе, међутим ако је концентрација хема смањена онда ће изостати блокирање овог ензима. То доводи до стварања све веће количине аминолевилинске киселине (АЛК) и порфобилиногена. Ови продукти се избацију из тела мокраћом. 
Све врсте порфирија у којима је повећана концентрација АЛК и ПБГ карактеришу се акутним нападима болести у виду акутног абдомена.
Порфирије у којима је повећана концентрација порфирина (уропорфириноген, копропорфириноген, протопорфириноген) су праћене повећаним фотосензибилитетом коже. Кожа оваквих особа при излагању ултравилетној светлости (таласне дужине око 400 нанометара) ствара токсичне слободне радикале кисеоника, који су горе споменути. Јавља се и оштећење ћелијске мембране услед стварања липидних пероксида. На кожи се јављају промене у виду красти, пукотина, крварења, тамна пребојеност коже, појачана маљавост (хирзуитизам). 
Пошто се порфирини избацују мокрађом због обојености порфирина мокраћа добија тамно-црвену боју.
Код неких порфирија могу се наћи знаци оштећења нервног система: полинеуропатија, пареза, парализа.
Код еритропоетских порфирија може се јавити анемија (сидеробласта анемија), али само код неких типова о којима ће касније бити речи. 
Може се јавити и повраћање.
Стечене порфирије су порфирије које нису проузроковане неким генетичким дефектом за одређени ензим који учествује у синтези хема. Оне нису наследне, за разлику од урођених. 
Могу се јевити код разних интоксикација, обољења крви, обољења система за варење. Карактеришу се повећаном концентрцијом порфирина у урину.
Вампири и вукодлаци
Из симптома порфирије могу се нећи сличности са причама о вампирима. Заправо неке порфирије се лече пуштањем крви и то доноси олакшање пацијенту. Такође код пацијената са порфиријом постоји повећана осетљивост на сунчево зрачење, што се код прича о вампирима може интерпретирати као страх од светлости.
Код оболелог је поремећена синтеза хема. Тај поремећај може настати урођено или услед тровања (интоксикације). Услед тога пацијент изгледа: мртав бео, у тешким случајевима долази до повлачења усана, непца и гингива (парадонтоза), тако да се виде очњаци. Устовремено длакавост долази до изражаја што подсећа на вукодлака.
Да би надокнадили губитак крви некада су неки пацијенти пили крв животиња.
Бели лук убразава разградњу хемоглобина-штетно дејство за пацијенте са порфиријом.
Код пацијената се може срести и појачана агресивност.

ЦЕР (Цифарски Електронски Рачунар) модел 12 је рани дигитални рачунар развијен у Институту Михајло Пупин 1968-1971. године. Намењен је пословним обрадама података (реф. Лит. бр.1, 2 и 3). Саграђена су, у технологији ВЛСИ-кола, два рачунарска система ЦЕР-12 за ЕРЦ Института М. Пупин-Београд и Војвођанску банку у Зрењанину (реф. Лит.бр.4). Систем ЦЕР-12 у ЕРЦ Института М. Пупин радио је успешно све до 1997. године, а затим је замењен увозним РС-мрежама и Интернетом.

ЦЕР (Цифарски Електронски Рачунар) модел 20 је рани дигитални рачунар развијен 1964. у Институту Михајло Пупин као „електронска књиговодствена машина“:

Ресник је насеље у београдској општини Раковица, које се већим делом налази на брду (тзв. Ресник Брдо) које је део Авалског планинског масива.
Име је добио по истоименој биљци ресник (лат: "eupatorium cannabinum", у народу позната као конопљуша, конопљика, расходник и сл.) коју наш народ користи због њених лековитих својстава. Из тог разлога, Ресника има пуно на јужнословенским просторима, а неки од њих се налазе код: Загреба, Сарајева, Сплита, итд. У Србији постоји још неколико насељених места под именом Ресник и то:
Ресник је некада било село удаљено од Београда, које је временом прерасло у београдско насеље. Постоји прича да су на месту данашњег Паригуза у Првом српском устанку Срби направили заседу Турцима, сасувши им прилично сачме у стражњице, па отуда и такво име за овај предео. У Првом светском рату, када су Аустријанци напали Србију у јулу 1914. године, полазна станица из Београда за унутрашњост тада је постао Ресник, јер су преко реке Саве непријатељи ватром засипали возове који су полазили са главне београдске станице. У Другом светском рату је Ресник ослобођен неколико дана пре Београда, 13. октобра 1944. године. Споменик палим борцима народно-ослободилачког рата и жртвама фашистичког терора налази се у улици 13. октобра у старом центру Ресника, испред зграде месне заједнице. 1970-их година Ресник је био познат по дискотекама Бис и Цветни брег (данас главна локација Рето Центра Србије- лечење болести зависности ),koje су у то време биле веома популарне у Београду и шире.
Ресник је данас уједно најјужнија урбана тачка Београда и најсеверније рурално насеље Шумадије. Ресник данас обухвата следећа насеља: Сунчани брег, Јелезовац, Стражевица, Мандрине, Хладна вода, Пашинац, Арапчина, Патимајдан, стари Ресник и ново урбано насеље Авала град изграђено почетком 1990-их. У старом Реснику се налази Ромско насеље, у којем постоје проблеми са канализацијом и одношењем смећа. Насеља која окружују Ресник су Кијево, Кнежевац, Раковица, Миљаковац 3, Јајинци, Пиносава и Рушањ. 
Ресник је познат и по језеру неуобичајеног имена Паригуз. Прича се да је пре језера ту било блато које је лечило шуљеве. Због многобројних поплава на месту блата крајем 1980-их је направљено вештачко језеро да би се зауставиле поплаве. Данас је ресничко језеро Паригуз оаза за риболовце и за све љубитеље природе. Иза насеља, ка Авали, налазе се њиве, ливаде и извори пијаће воде. Кроз Ресник пролази и Топчидерска река, која је прилично загађена. Највиша географска тачка у Реснику је тзв. брдашце које се налази у Подавалској улици, у близини станице Ресник брдо, на отприлике 200 -{m}- надморске висине.
На широј територији Ресника постоји само једна основна школа, Коста Абрашевић, позната по томе што јој је септембра 2003. године ветар срушио скоро читав кров. Ресник нема ни једне средње школе нити факултета. Почетком 2000-их изграђено је обданиште у насељу Авала град, поред Дома здравља. У близини Ресника се налази манастир Раковица подигнут у 14. веку у стилу моравске школе.
У Реснику постоји велики број самосталних трговинских и занатских радњи, којих је највећа концентрација у тржном центру, на брду и на окретници аутобуса. Најпознатије компаније су ТЕХНИЧКИ ПРЕГЛЕД ЛАВИРИНТ, МАК ТРАДЕ ДОО, ЕЛЕКТРОФЛЕШ ДОО, МИШКОМЕРЦ ДОО, ЛЕКОН ДОО, СТ ГЕОРГЕ ДОО, ЧАУШ КОМЕРЦ ДОО, ГАСОП ДОО, БЕОРОЛ ДОО... У насељу постоје две месне заједнице: МЗ Ресник која се налази у старом центру, и МЗ Авала Град која се налази у новом центру Ресника. Читаво насеље Ресник административно припада општини Раковица, али последњих година постоји иницијатива да се оснује општина Авалски венац, која би обухватала подавалска насеља Рипањ, Бели поток, Пиносава, Зуце, Врчин и евентуално Ресник. Међутим, грађани Ресника су веома задовољни својим статусом градског насеља, тако да ова иницијатива не наилази на добар одзив код њих. 
Ресник се налази на саобраћајници Кружни пут, а кроз њега пролази Беовоз, железничка пруга Београд-Ниш, пруга Београд-Пожаревац, и пруга Београд-Бар, ту је железничка станица Ресник. Недавно је асфалтним путем Ресник повезан са оближњом Пиносавом, као и са селом Рушањ, тј са ибарском магистралом, тако да из Ресника до ауто-пута Ниш-Загреб, авалског пута према Крагујевцу, и ибарске магистрале стиже се за 5 минута вожње. Такође, обилазница око Београда пролази кроз Ресник, а до Теразија има 15 -{km}-, тј 25 минута вожње. Из Ресника полазе аутобуси градског саобраћаја 47 (Ресник-Славија), 503 (Ресник-Трошарина), 504 (Ресник-Миљаковац 3) и ноћна линија 47 (Ресник-Трг републике). Постоје и планови о изградњи саобраћајнице између Ресника и Бањице, како би се скратио пут, као и о прудужетку градске линије 37 до Ресника. Постоји и предлог за изградњу бициклистичке стазе Раковица-Ресник-Авала, која би ишла обалом Топчидерке и пролазила преко Паригуза.
Један део староседелачког становништва Ресника, нарочито оног које живи у кругу од Подавалске Улице, Палих бораца, 13. октобра, Славка Миљковића, према предању, Краљ Милан је населио крајем 19. века из новоосвојених јужних крајева, одузетих од Бугарске у српко-бугарском рату 1885. Прича се да су први досељеници Ресника били Ћалићи или данашњи Петровићи, тачније Петар Петровић Ћала са своја два сина Иваном и Јованом. Кућу су саградили на месту данашњег дома здравља. Данашњи „ресничани“ су препознатљиви по презименима, као што су: Митровић, Шаргић, Недељковић, Лазаревић, Пауновић, Николић, Радојичић, Тацић, Ђорђевић, Вићентијевић, Ранковић, Петровић, Маринковић, Марјановић, Јеремић, Живојиновић, Матић, Гајић, Јанковић, Стојановић, Игњатовић, Миленковић, Танасијевић, Ђурђевић, Миловановић, Митић, Радовановић, Милојевић, Васиљевић, Мартић, Бобичић, Јовановић, Животић... 
1970-их година почиње да се гради прво урбано насеље, које је саграђено до краја 1975. године. Тада се у Ресник досељава око 10.000 људи, из свих крајева тадашње Југославије. Међу њима су углавном Срби, Македонци и Роми. Становници су углавном радили у Раковици која је тада имала развијену моторну индустрију. Многи од станова су дељени људима који су радили у ДМБ-у и ИМР-у. Данас се ове блокове зграда Ресниничани називају Старе зграде. Почетком 1990-их изграђено је урбано насеље Авала град у које се доселио талас градског становништва, већином из Београда. Између “дођоша” (односно врцана) и “џуџа” (односно Бугараша), како су једни друге погрдно звали, је у почетку постојало мноштво културолошких разлика, које се временом све мање осећају, убрзаном урбанизацијом свих крајева града. 
У првој половини 1990-их у Ресник стижу многе избеглице са ратом захваћених подручја, углавном из Босне и Хрватске. Досељеници из Далмације су у Ресник, као и у многе друге крајеве града, донели обичај играња балоте или боћања. Последњи талас досељеника крајем 1990-их чини избегло и присилно расељено становништво из косовско-метохијских крајева. У Реснику живи неколико хиљада избеглих и расељених лица. Многе породице још увек живе у радничким баракама, у којима по неколико стотина особа користи један мокри чвор. Једва 10% одраслих особа које живе у колективним центрима има стално запослење. Избеглички кампови не испуњавају ни основне услове за живот, а неки од њих нису ни признати од стране државе.
Ресник је, према попису из 1921. године, имао 1.475 становника. 1971. године, тада већ предграђе Ресник имало је 7.553. житеља. Деценију касније, 1981. године Ресник је као месна заједница имао скоро двоструко више становника, односно 14.122. 2002. године тај број се попео на 16.304. Треба имати у виду да у овај број не улазе многе избеглице, Роми, печалбари и други који живе без уредно пријављеног боравка у Реснику. У овај број не улазе ни становници околних насеља које Ресник данас обухвата, тако да је реалан број становника знатно виши.
У доњем Реснику се налази стадион ФК Ресник-а, који постоји још од 1930-их година. Навијачи ФК Ресника се називају Олоши. Старија група навијача, која је сада мање активна се назива кошмари. Улични фудбал се игра на више локација, међу којима су земљани терен код старих зграда, и „кавез“ и „теренче“ (односно паркинг) поред брдашцета. У Авала граду, на терену иза обданишта се редовно одржавају игре боћања, а повремено (једном у неколико месеци) се одржавају и турнири којима присуствује и преко 100 људи. У Реснику се такође одржавају и турнири из стоног тениса. У Реснику такође постоје и три балона за мали фудбал.
У старом центру Ресника налази се културно-уметничко друштво Младост-Авала, које изводи традиционалне песме и игре са ових простора. Некада је ту постојао и биоскоп, који већ дуги низ година није у функцији.

Битка код Ла Плате (13. децембар 1939.) била је прва већа поморска битка у Другом светском рату. Немачки џепни бојни брод Адмирал Граф Шпе, који је патролирао јужним Атлантиком, пронашле су крај естуара реке Ла Плате у Јужној Америци три мање британске крстарице: "Ахилес", "Ексетер" и "Ајакс".
Током битке, "Ексетер" је претрпео тешка оштећења, те је присиљен на повлачење. "Ајакс" и "Ахилес" присилили су "Граф Шпеа" да се повуче у неутралну луку Монтевидео. Након веома напетог периода капетан "Граф Шпеа", Ханс Лангсдорф, наредио је да посада сама потопи свој брод уместо да поновно уђе у битку. Битка је била велики пропагандни ударац за Немце.
У око 06:14 часова по локалном времену 13. децембра 1939. бродови су приметили једни друге и почели су се примицати. Посада "Адмирал Граф Шпеа" је напочетку посумњала да су, осим "Ексетера", друге две лаке крстарице мањи разарачи који су штитили конвој. Тада и Немци нападају. "Ексетер" се окреће према северозападу док "Ајакс" и "Ахилес" заједно према североистоку. "Граф Шпе" отвара ватру из својих 280 -{mm}- топова у 0618.
Пловећи на запад паралелно с британском тешком крстарицом "Ексетер" бојни брод "Адмирал Граф Шпе" снажно ју је тукао својим најјачим топовима, а новозеландска крстарица "Ајакс" све је више заостајала. Око 0716 немачки бојни брод нагло скреће према британској тешкој крстарици "Ексетер" у намери да је коначно потопи. Премда на британској крстарици делују само два топа, остали су оштећени, посада "Ексетера" тако добро гађа да је "Граф Шпе" морао устукнути и удаљити се. Истовремено британска лака крстарица "Ахилес" и новозеландска лака крстарица "Ајакс" успиевају смањити раздаљину и сада оне туку све прецизније по немачком броду. Изгледало је да су у том тренутку Нијемци изгубили живце и да више не знају на коју страну да узврате паљбу. 
Ипак, заповједник бојног брода "Адмирал Граф Шпе" Ханс Лангсдорф усмерио је паљбу на лаке крстарице и у 0725 граната од 280 -{mm}- погађа "Ајакс" и уништава му обје крмене артиљеријске куле. Истовремено погођен је и "Ексетер" који је остао без топова и више није мога да узврати по "Адмиралу Граф Шпеу". Британске крстарице биле су приморане да се удаље од немачког бојног брода и да брзо изврше поправке не би ли поново могле да уђу у битку с још неоштећеним немачким бојним бродом. Нејсано је зашто се немачки бојни брод изненада склонио у неутралну луку Монтевидеа, а није боље искористио своје бојне могућности и предности. У складу са тадашњим међународним прописима бојни брод смео је да остане у неутралној луци највише 24 сата, немачки амбасадор успео је да избори тражених 72 сата, а опет није јасно зашто су се британске дипломате у Монтевидеу томе жестоко противиле кад је Британцима више одговарало да Адмирал Граф Шпе остане у луци што дуже. Наиме, у помоћ озбиљно оштећеној британској бојној групи хитала је британска тешка крстарица "Камберлен" од 10.000 тона с осам топова од 203 -{mm}-. " Камберлен" је била нешто јача од "Ексетера" и једина је била у могућности да помогне док су сви остали британски ратни бродови били на хиљаде миља далеко. 
Намера Немаца сада је била јасна: требало је да се пробију према луци Буенос Ајрес где би аргентинске власти биле много попустљивије према немачком бојном броду. Но, 17. децембра стигла је тешка крстарица "Камберлен". Немачки џепни бојни брод "Адмирал Граф Шпе" полако је око 18.15 часова почео напуштати луку праћен немачким теретним бродом "Такома". Сви су помислили да ће се на пучини испред Уругваја развити још један поморски бој, али догодило се супротно. Око 1956 на "Адмирал Граф Шпеу" зачуле су се снажне експлозије, у првом тренутку Британци су помислили да брод отвара паљбу, но није било тако. Експлозив на броду је активирао лично капетан Лангсдорф желећи на овај начин да избегне могуће губитке међу члановима посаде.
"Адмирал Граф Шпе" је потонуо у плитким водама и засео на дно тако да су му горњи делови остали над површином. Посада је спашена и пребачена у Аргентину, а заповедник Лангсдорф се три дана касније убио из свог пиштоља у једном хотелу огрнут заставом немачке царске морнарице из I светског рата оставивши писмо следећег садржаја: "Лично сносим одговорност за потапање брода Адмирал Граф Шпе. Сретан сам да својим животом плаћам сваку алузију на част заставе под којом је брод пловио."

Grbavica je film iz Bosne i Hercegovine rediteljke Jasmile Žbanić. Film je koprodukcija Bosne i Hercegovine, Austrije, Njemačke i Hrvatske uz pomoć ZDF-a i TV kanala ARTE.

Краљ Шкорпион, или краљ "Серкет", био је краљ који је живео у горњем Египту за време протодинастичког периода. 
Једини доказ његовог постојања је глава буздована краља Шкорпиона, с краја фазе Накада -{III}- (око 3000. п.н.е), нађена у Хорусовом храму у Хијераконполису. Претпоставља се да је краљ Шкорпион живео за време Нармерове владавине у Танису. Можда је краљ Шкорпион био локални краљ, који није имао много везе са владарском кућом из Таниса, а можда је био и њихов ривал. Према другим теоријама, он је иста особа као и Нармер, или његов отац. 
Краљ Шкорпион је послужио као инспирација за истоимени филм, који је снимљен 2002. године. 

Скандинејвијан ерлајнс систем (; IATA: -{SK}-, ICAO: -{SAS}-) је мултинацијална авио-компанија за Данску, Норвешку и Шведску и највећа авио-компанија у Скандинавији са седиштем у Ослу. Скандинејвијан ерлајнс је била један од 5 авио-компанија које су формирале Стар алајанс. Ова компанија је формирала Спанер и бившу чартер авио-компанију Сканер. САС је базиран на 3 аеродрома: Каструп, Арланда и Гардермонен. Године 2006. Скандинејвијан ерлајнс је превезао 25 милиона путника, док је САС Група превезла 38,6 милиона путника.
Авио-компанија је основана 1. августа 1946. године када су се удружиле националне авио-компаније Данске, Норвешке и Шведске. Операције су почеле 17. септембра 1946. Компаније су ујединиле европске летове 1948. године и на крају су се ујединиле како би формирале САС конзорцијум 1951. године. Када је авио-компанија основана, била је подељена између САС Данске (28.6%), САС Норвешке (42.8%) и САС Шведске (42.8%), и 50% су држали приватни инвестори, а 50% владе ових држава.
Године 1954. САС је била прва авио-компанија на свету која је имала трансполарне летове. Један од тих летова је био на релацији од Копенхагена до Лос Анђелеса. Захваљујући добрим ценама транзита за остале европске дестинације, ове трансполарне линије биле су јако популарне за америчке туристе 1950-их година. САС је такође користио трансполарне линије и за Далеки исток.
Године 1957. САС је била прва авио-компанија са летовима изнад Северног Пола на дестинацији Копенхаген-Енкориџ-Токио. 1959. године, САС је купио свој први џет авион, Каравел, а 1971. је добио први Боинг 747.
САС је поступно добио контролу за домаће дестинације у све три земље од куповине свих или половине локалних авио-компанија. У мају 1997. године, САС је формирао светску Стар алајанс мрежу са Ер Канадом, Јунајтед ерлајнсом, Луфтханзом и Таи ервејз интернешеналом. У компанији се у јуну 2001. променила подела деоница; владе држава су држале 50% (Данска 14.3%, Норвешка 14,3 % и Шведска 21.4%), а осталих 50% је припало јавности.
Скандинејвијан ерлајнс систем (САС) је 2004. подељен у 4 авио-компаније: САС Скандинејвијан ерлајнс Шведска АБ, Скандинејвијан ерлајнс Данска АС, Скандинејвијан ерлајнс Братхенс АС и Скандинејвијан ерлајнс Међународни АС. Године 2007. САС Братхенс је променио име у САС Скандинејвијан ерлајнс Норвешка АС.


СН Браселс ерлајнс ("-{SN Brussels Airlines, SN/SAB}-") била је национална авио-компанија Белгије. Компанија је основана 2002. као наследник компаније Сабена која је банкротирала исте године (отуда и "СН" у имену компаније).
Са Вирџин Експресом стопила се у Брисел ерлајнс марта 2007.

Ембраер (, пун назив на ) је компанија за производњу авиона из Бразила. Бразилска влада је основана компанију 1969. године, а она је приватизована 1994. Компанија производи комерцијалне, војне, корпорацијске и пољопривредне авионе. Ембраер је један од три највећа бразилска извозника (од 1999. до 2001. и највећи). Међу произвођачима авиона, Ембраер је четврти по бројности радне снаге (иза Боинга, Ербаса и Бомбардијеа) и трећи по годишњим испорукама путничких авиона (иза Боинга и Ербаса).
Седиште компаније је у Сао Жозе дош Кампошу у савезној држави Сао Паоло, где се налазе и главни производни капацитети, као и инжењерско и дизајн средиште. Ембраер има и производну халу у Гавиао Пеишоту (Сао Пауло), где се израђују важне компоненте и спроводе пробни летови. Писта овог погона је најдужа у Латинској Америци. Ембраер такође има и комерцијална и средишта за одржавање у Сједињеним државама, као и комерцијалне испоставе у Француској, Сингапуру и Кини.
30. септембра 2005, Ембраер је имао 17.046 запослених, укључујући и запослене у недавној преузетој ОГМА у Португалу, и чврсте наруџбе у износу од 9,9 милијарди америчких долара.
3. маја 2005. компанија је објавила планове да уведе два нова модела авиона, Феном 100 и 300, на тржиште пословне авијације, који ће употпуњавати понуду авиона Легаси 600 средње величине у лаганом и супер-лаганом тржишном одељку. 2. маја 2006. најавили су и планове за комерцијализацију пословне верзије авиона Е-190, названог Лајниџ 1000, са првим испорукама средином 2008.
Ембраер је јавна компанија чијим деоницама се тргује на главној бразилској берзи Бовеспа под симболом EMBR3, као и на Њујоршкој деоничкој берзи на којој се котирају кроз америчке депозитарне потврде под симболом ERJ. Приход компаније у 2005. години био је 3,68 милијарде америчких долара; председник и главни извршни директор је Маурисио Ботељо.

Сабена (Sabena) је била национална авио-компанија Белгије базирана у Бриселу. Компанија је основана 1923. а банкротирала је 2001. године.

Арланда (-{"ARN"}-) је највећи аеродром у Стокхолму, Шведска.

Међународни аеродром Гардермонен (норвешки: "Oslo Gardermoen lufthavn") (IATA: OSL, ICAO: ENGM) је аеродром у Ослу, Норвешка. На Аеродрому Гардермонен смештене су базе САС Братенс и Норвешки ер шатл.

Међународни аеродром Копенхаген (, ) () је аеродром која опслужује Копенхаген, Данска. Аеродром је удаљен 8 -{km}- од центра Копенхагена, близу Каструпа и 24 -{km}- западно од центра Малмеа.
Аеродром је један од три базна аеродрома за Скандинејвијан ерлајнс систем, и такође га и Стерлинг користи као базни аеродром. Кроз аеродром прође око 60.000 путника дневно, а током 2007. прошло је укупно 21,4 милиона путника.

Ембраер Е-џет () је фамилија путничких авиона коју производи бразилски произвођач Ембраер. 
Спецификације:

Сврха ове странице је да помогне Википедијанцима да реше неке проблеме на које могу да налете читајући или уређујући Википедију.
"Пажња: Уколико желите да пронађете одговор на питања о специфичним техничким проблемима, а која нису одговорена овде, пробајте да питате на ."

Писци и састављачи енциклопедија.

Orestija, tetralogija koju je napisao Eshil. Čine je tri tragedije Agamenon, Hoefore, Eumenide i satirska igra Protej koja nije sačuvana. Eshil je ovom tetralogijom osvojio prvu nagradu na takmičenju 458. godine pre nove ere. 
Ove tri tragedije čine jedinu sačuvanu organsku trilogiju antičkog sveta. 
Eshil je za svoje tragedije preuzimao građu iz helenskih mitova i Homerovih epopeja. Orestija je zasnovana na mitskoj priči o Agamemnonu, njegovom povratku iz trojanskog rata i ubistvu, i Orestovoj osveti Agamemnonove smrti.
Opisanim događajima u Orestiji prethodio je lanac zločina Pelopida. Pelop, eponimni heroj Peloponeza, sin Tantalov želeo je da se oženi Hipodamejom, ćerkom arkadijskog kralja Enomaja. Enomaj se bojao proročanstva da će ga pogubiti budući zet pa je proscima nametao trke.Njemu je Arej poklonio kobile brže od severnog vetra. Tokom trke ubijao je prosce. Pošto je ubio 12 prinčeva umešaju se bogovi sa Olimpa. Posejdon pokloni Pelopu zlatne krilate konje i krilatu kočiju. Pelop obeća Mirtilu, kraljevom kočijašu, pola kraljevstva i prvu bračnu noć sa Hipodamejom, ako izda Enomaja. Mirtil pristane, raspadnu se kočije Enomaje i on pogine, a Pelop pobedi. Kad je Mirtil zatražio svoju nagradu Pelop ga baci sa kočija u more. Dok se davio, Mirtil je prokleo Pelopa i njegove potomke. Njegova kletva je stigla Pelopove sinove Atreja i Tijesta koji su se borili za vlast nad Mikenom. Tijest zavede Atrejevu ženu. Atrej ubije Tijestovu decu i posluži njihovim mesom Tijesta. Kad se Tijest najeo mesa, Atrej mu iznese udove dece. Tijestov sin Egist ubije Atreja i postavi oca za vladara. Atrejev sin Agamemnon zbaci Tijesta sa prestola. Agamemnon se oženio Klitemnestrom, ćerkom spartanskog kralja Tindareja. Menelaj, njegov brat, oženio se drugom sestrom Helenom i u miraz dobio spartanski presto. U trojanskom pohodu, na Aulidi, Agamemnon žrtvuje svoju ćerku Ifigeniju boginji Artemidi da umiri more. Posle pada Troje kreće nazad u Arg sa proročicom Kasandrom, Prijamovom ćerkom. Očekuje ga Klitemenstra čiji je ljubavnik u međuvremenu postao Egist. Tu počinje Orestija.
Moralna pitanja koja pokreće Eshil su složena. U Orestiji se ističu dva moralna principa koja se dovode u vezu sa Zevsom: ko skrivi strada, takav je zakon i tako će biti dokle je Zevsa i smrtnom stvoru Zevs je pokazao kojim putem um da ide: patnjama se pamet stiče.
U vezi s tim Eshil propoveda staro etičko-religiozno načelo helenskog morala – ničeg previše, ništa preko mere. Njegova etika je etika mere. Bogovi budno paze da čovekova snaga i sreće ne prevrše dosuđenu meru. Ko se ogluši o ovaj opšti božanski princip mora da ispašta. Kod Eshila, krivica koja je uzrok tragičnog stradanja glavnog junaka je nasledna. Greh predaka se prenosi na potomstvo. Zapravo, krivica se ne prenosi kao besmislen slučaj na potomstvo, već se gresima predaka pridružuju gresi potomaka. Po Eshilu, čovekovu sudbinu određuje njegov karakter, pa tako on tek svojim delovanjem izaziva nesrećnu sudbinu i stradanje. Pored toga, krivica je i kužna, odnosno kažnjavanje pojedinca može zahtevati propast čitave zajednice kao u slučaju Parisa i Troje. Moć krivice da proizvodi novu krivicu projektovana je kao kakav zao duh ili družina zlih duhova. I na kraju iza svega stoji Zevsova volja, iza svih ovih složenih odnosa i dejstava ljudskih i demonskih ciljeva.
U vreme Eshila moral i politika se nisu odvajali, ali se u književnim interpretacijama obično posebno razmatraju ova dva aspekta.
Predmet ove trilogije je čovekova krivica zasnovana na teomahiji (pobuni protiv opših božanskih principa) i njeno otkajanje, ali ona u isto vreme poseduje i političku dimenziju, priču o osnivanju Areopaga, umetnute stihove u finalu Eumenide o opasnosti od građanskog rata. Radnja tragedije je smeštena u mitsko vreme, nekoliko godina posle trojanskog rata, ali pisac unosi reflekse novog doba i novog društvenog poretka.

Шпанска инквизиција је успостављена 1478. декретом Католичких краљева, Фернанда II и Изабеле I, у циљу успостављања религиозне униформисаности краљевина на Иберијском полуострву. Шпанска инквизиција је била под директном контролом Католичких краљева. Инквизиција није укинута све до 1834. до владавине краљице Изабеле II.
Инквизиција, као црквени суд, имала је јурисдикцију само над крштеним хришћанима. Међутим, од кад су Јевреји (1492) и муслимани (1502) били протерани из хришћанских краљевина на Иберијском полуострву, јурисдикција инквизиције се проширила на све краљевске поданике. Шпанска инквизиција је основана с циљем да контролише покрштене Јевреје и Муслимане, који су због насилног начина покрштавања у великој мери и даље настављали да практикују своју првобитну веру у тајности.
Насилно покрштавање је било неопходно како би шпанска инквизиција могла да делује против нових хришћана, јер је Инквизиција званично прогонила само јерес у оквиру хришћанске вере, што Јевреји и муслимани нису били јер су припадали другим вероисповестима. Овако покрштене, могли су да их прогоне због непоштовања хришћанске вере којој су званично припадали.
Назив потиче од латинске речи -{inquisitio}-, која води порекло из процесног права чијим се методама инквизиција служила, а што значи истрага. Службени назив био је Света Служба ().
Често се Инквизиција везује за време владавине Католичких краљева и за Шпанију, међутим она је раније већ постојала у Европи и то читава два века, пре него што ће краљица Исабела реформисати кастиљанску Свету службу. Доласком католичких краљева на власт, Света служба доживљава извесне промене: њом више не управљају бискупи, већ она пада под контролу краљева и непосредну надлежност папе. Тако су Католички краљеви „поново основали“ трибунал и предузели један од првих корака ка остварењу своје верске политике. 
Тако да не постоји тачан датум који би се могао узети као почетак деловања инквизиције. Она је настајала постепено, прилагођавајући се потребама Цркве, у борби против валденшке и катарске јереси, али се касније развила у средство за учвршћивање црквене дисциплине. 
Познато је да су једина оруђа борбе против јереси до XII века били екскомуникација и интердикт. Будући да је њихово спровођење било препуштено световним властима, оне су водиле накнадан кривични поступак према окривљенима, што је додатно компликовало и продужавало процес, те је идеја о формирању посебне комисије која би се бавила искључиво том проблематиком бивала је све присутнија.
Од сабора у Верони (1184) те идеје полако су прелазиле у реалност. Папа Луције III, након разговора са римско-немачким царем Фридрихом I Барбаросом, издао је булу Ad abolendam, којом је екскомуницирао Албижане и уз епископе, којима је наложио да истражују осумњичене, поставио посебне комисије, назване инквизиторске. 
У односу на ранију праксу, значајну новину је представљала обавеза епископа да сами траже јеретике током обавезне двогодишње канонске визитације, а не да чекају формалну оптужбу. Тиме је уведен поступак инквизиције на место акузације.
Була Луција III сматра се почетком живота инквизиције, чији су се врста и метод истраге ослањали на праксу кривичне истраге, а временом развијали и допуњавали.
Годину дана након ступања на папски престо (1199), Иноћентије III издао је булу Vergentis in senium, којом је појачан утицај римског права при борби против јереси. Њоме су поновљене наредбе папе Луција III, али се сама јерес третирала као -{crimen laesae maiestatis}- (злочин против светости, величанства) и као такав требало би да се у целини третира у складу са одредницама римског права.
Упркос снажним прогонима које је подупирао папа Иноћентије III, јерес се кроз Француску брзо ширила. Због тога је 1204. године послао писма господарима Провансе, упозоравајући их да ће се на њих обрушити велико проклетство, уколико не буду прогонили јеретике. Уколико буду испуњавали обавезе, папа је обећавао опроштај греха. Да би поспешио проналажење јеретика, папа је у Јужну Француску послао изасланство од три калуђера, који су имали пуномоћ над црквеним кнежевима и земаљским владарима. Ово изасланство представља почетак папске инквизиције.
Четврти латерански концил је 1215. године подигао наредбе Луција III и Иноћентија III на висину канона, подвлачећи да се осуђени морају препустити световним властима ради извршења казне. Световна власт је у потпуности прихватила сарадњу и већ 1226. француски краљ Луј VIII донио је законе о кажњавању јеретика, који су касније постали темељ и узор, како француског тако и европског противеретичког законодавства. И римско-њемачки цар Фридрих II Хоенштауфен уводио је строге законе, међу којима спаљивање на ломачи (1224), које је Црква након оклевања увела 1227. године. 
Папа Гргур IX пребацио је управу над инквизицијом из руку недовољно образованих епископа у руке посебно припремљених и темељно образованих калуђера, доминиканаца и фрањеваца, који су били директно под његовим надзором. Објавивши булу -{Excommunicamus}- 1231. године, поновио је законе Луја VIII и Фридриха II, али и одлуку Сабора у Тулузу из 1229. године, којом се инквизиција уводи као трајно тело у оквиру Римокатоличке цркве.
Булом -{Ad extirpanda}-, папа Иноћентије IV је 1252. године предао у потпуности локалне инквизиторске комисије у руке просјачких редова, дозволивши употребу мучења током инквизиторског процеса.
Први генерал шпанске инквизиције био је кардинал Томас де Торкемада. Под његовом управом, иквизиција у Шпанији је доживела свој врхунац. Само 1492. године протерано је око 170.000 Јевреја. Арапи су прелазили у хришћанство како би избегли прогоне и сигурну смрт. 17. октобра 1483. године, Томас де Торкемада је проглашен главним инквизитором Арагона, Валенсије и Каталоније.
На самом почетку, инквизиција се ширила на подручју Севиље и Кордобе. Први ауто да фе (чин вере) прослављен је у Севиљи, 6. фебруара 1481. године. Тог дана је спаљено 6 особа, и од тада инквизиција почиње неконтролисано да расте на тлу Кастиље. Успостављање инквизиције у краљевини Арагон било је доста теже, јер су се становници противили инквизицији. Међутим, инквизиција се проширила и на Арагон иако су се они и даље бунили и борили против тога.
Потребно је напоменути да је првобитна инквизиција могла вршити истрагу или судити само хришћанима, као и онима који су се отцепили од хришћанства, али не и припадницима других вера, попут Јевреја или муслимана. 
Ни Визиготима није успело да преобрате све Јевреје у земљи у католичанство. Године 694. сабор у Толеду за њих је одредио оштре мере, попут конфискације имовине, или чак и смрти. Међутим, можда због страха од Арапа који су све више навирали, краљеви у давали Јеврејима одређена права и повластице. Али мржња коју је обичан народ осећао према њима није никада престала. Чим се стање нормализовало, прогони Јевреја опет су почели. Неки су убијени, а многи су покрштени. Ти преобраћеници () ступали су у угледне племићке породице и временом се уздигли до значајних позиција (кардинали, бискупи, саветници).
Први едикт упућен против јеретика издао је арагонски краљ Алфонсо II од Арагона је 1192. године издао едикт против јеретика, који је уједно био и први едикт тог типа у Европи. Сматрао их је за непријатеље државе којима у Арагону није место. Његов наследик Пере II од Арагона је, пет година после, додао том закону одредбу о спаљивању на ломачи. Трудећи се да спречи доток кривих учења, Ђауме I је 1226. забранио свима оптуженим за јерес да ступе на територије Круне Арагона.
1232. папа Гргур IX издао је булу којом је успоставио папску инквизицију у Арагону. Поред доминиканаца и фрањеваца, у процесима су учествовали бискупи и краљевски чиновници, тако да се овде могу уочити прве назнаке државне инквизиције.
При оснивању, инквизиција на тлу данашње Шпаније није била ефикасна и претјерано вољна за рад, а инквизиторски трибунали налазили су се само у неколико градова. Занимљив је случај да када су пронађени неки јеретици у Валенсији, инквизитори нису знали шта ће са њима. Обратили су се папи Гргуру IX за помоћ, а он им је наредио да јеретике измире са црквом, будући да су се покајали, што је било и учињено.
Убрзо је папа Урбан IV искључио фрањевце из инквизиторских процеса, а вођство препустио доминиканцима. Доминиканци су мисионарећи створили јак покрет против муслимана и Јевреја, тако да су многи од њих били принуђени да се покрсте. Од неефикасних трибунала, развили су једну од најорганизованијих и најмарљивијих институција.
Поједине краљевине, попут Кастиље и Леона, биле су поштеђене инквизитора. Познато је да су краљеви Кастиље и без утицаја Рима чували вјерску чистоћу својих поданика. То је била једина католичка краљевина Европе која није слала новац у Рим, у којој се на канонско право није обраћала пажња и у којој папским булама није придавана велика важност.
Тек са доласком на власт Изабеле и Фернанда, инквизиција ће на тлу данашње Шпаније узети велики замах. Са то двоје владара, почело је ново раздобље у историји католичанства, у којој се инквизиција показала у свој својој величини. 
Још 1434. Базелски сабор дао је кастиљанском бискупу Алфонсу де Санта Марији () власт да позове и казни све преобраћенике који су се и даље придржавали јеврејских обичаја. Алваро де Луна, непопуларни духовник и миљеник краља Хуана II, међу првима је покушао да покрене те процесе. У томе је дјелимично успио јер је од папе Николе V добио низ инквизиторских овлаштења, које није био у прилици да искористи, јер је убрзо убијен. Међутим, овлаштења која је Луна добио, нису никога штедјела, па чак ни бискупе. 
Тако је уведен сасвим нови облик папске инквизиције који није прогањао јеретике, већ хришћане преобраћенике који су се још увијек држали старих обичаја. Али слаби Хуан II -{()}- није чинио готово ништа да би извршио пресуде овога суда. Убиство Луне, који је добио огромна овлаштења, распламсало је мржњу против Јевреја и преобраћеника, јер се сматрало да су га убили непријатељи против којих су процеси углавном и били уперени.
Уједињавањем Кастиље и Арагона и доласком на власт Католичких краљева, -{Sanctum Officium}- потпада под контролу краљева и непосредну надлежност папе. Постоје мишљења да су се краљеви полакомили на богаства превереника (људи који су силом прешли на хришћанску веру) као и мишљења да је реформа била последица папског настојања да се прошири нетолеранција. После напорне борбе којом је морала да докаже своје право на престо, Изабела I је реорганизовала систем у влади, свела стопу злочина на најнижу него што је била годинама уназад и растеретила краљевство огромног дуга у каквом га је њен брат оставио. 
Осим по инквизицији, Изабела је позната по томе што је завршила Реконкисту и по финансирању путовања Кристофера Колумба, на ком је он пронашао Америку. 
Још пре ступања на престо, Изабела се заклела да ће, уколико постане краљица, искоренити свако кривоверство и безверје у свом краљевству. Била је јако побожна и под великим утицајем свог исповедника, доминиканца Томаса де Торкемаде. Заједно са супругом, који је мислио једино на увећање своје моћи, приморавала је Маваре и Јевреје да приме католичку веру.
Томас де Торкемада () је сматрао да су прави јеретици били преобраћеници за које се сумњало да су искрено одани католичкој вери. Његова идеја била је једноставна: јединство и чистота католичке вере код свих краљевских поданика. Сматрао је да је изнад свих дужности, Бог краљевима поставио дужност да приведу неверне Цркви и да сачувају верне од безбожништва. Да би то испунили, Торкемада је сматрао да је неопходно увести нову папску инквизицију, и у то је убеђивао владаре. 
Постигао је да 1478. године његов брат Дијего и бискуп од Осме оду у Рим, да би наговорили папpу да оснује нову инквизицију у Кастиљи и Арагону. Папа Сикст IV се, наравно, није двоумио, иако су постојале одређене несугласице између Фернанда и њега. Наиме, Фернандо је хтео да инквизицију држи под својим окриљем, а папи је давао једино право да процесе воде редовници, али не и право именовања надинквизитора. Осим тога, за Фернанда је било јако важно да приходи од конфисковане имовине иду у краљевску благајну, а не курији. На крају је издржао у својим захтевима, обавезујући се да ће издржавати инквизиционе судове од конфискованих прихода. У Гранадском указу 31. марта 1492. године, Фернанда и Изабеле, којим се уводи инквизиција на територије Круне Арагона и Круне Кастиље, каже се:
-{"Exigit sinceras devotionis"}- је документ којим их је папа Сикст IV овластио да међу угледним свештеницима одаберу два до три инквизитора за Севиљу, а 1481. и за Арагон. Од тада је црквени процес, који су водиле црквене судије, прешао у надлежност монархије. Изабела и Фернандо су тако добили право надзора у области религије у својим краљевинама. До 1480. године нови трибунал није деловао у Севиљи, до тада су забележивани покушаји да се путем проповеди реши проблем лажних превереника. У септембру те године именована су два инквизитора: Мигел де Мориља -{{{јез-шп|Miguel de Morilla})}- и Хуан де Сан Мартин -{ и }-{{јез-шп|Juan de San Martin}}. Нешто раније је Суд сазван у Толеду утврдио обавезу за Јевреје да обележје о свом пореклу носе видно истакнуто како би хришћани избегли било какав контакт са њима. У Севиљи је због тога дошло до уличних немира и масовних исељавања. У периоду између 1481. и 1488. забележено је око две хиљаде смртних казни.
Папа Сикст IV је предложио фра Томаса де Торкемаду за врховног инквизитора и судију за жалбе. Фернандо Католички је нерадо прхватио предлог зато што је Торквемада био братанац кардинала Торквемаде, а он је штитио Јевреје због сопственог јеврејског порекла. Нови инквизитор се међутим добро усагласио са Католичким краљевима. Од тада је на згради инквизиције у Севиљи стајао следећи натпис:
Католички краљеви су у почетку имали заштитнички став према Јеврејима јер им је било у интересу да добијају позамашне своте које су они плаћали. Тада су Јевреју били засштићени неким краљевским привилегијама, нису могли да заврше у затвру због неплаћеног дуга (осим према краљу) , нису имали обавезу служења у војсци итд, али од 1465. им је било забрањено да подижу синагоге, нису могли да буду лекари или адвокати у краљевским трибуналима и биле су им потребне посебне дозволе да би продавали храну или лекове. Наредбу о протеривању лично су донели католички краљеви, али је састављање текста едикта (Алхамбра децрее), који ја на снагу ступио 31. марта 1492. надгледао Торкемада.
У Шпанији је у то време живело око сто хиљада Јевреја. Велика већина је била приморана да изабере изнанство. По успостављању инквизиције било је погубљено око две хиљаде лажних превереника. Најгоре је било у Сарагоси, где је инквизитор био Педро Арбуес, најстрашнији од cвих. Било је познато да га је народ истински мрзио, те је из страха увиек носио оклоп и копље, па чак и у цркви. Копље је испуштао из руке само када је узимао путир. Али упркос томе, успели су да га убију. Убице су умакле, те инквизиција за одмазду спали две стотине људи. Међутим, тада се расположење верника у потпуности променило. Одједном су почели да обожавају Арбуеса као мученика, а по причању, локве крви на месту где је у саборној цркви убијен нису никада биле суве. Педро Арбуес проглашен је 1661. за блаженог, а два века после за свеца.
Године 1492. Фернандо и Изабела освојили су Гранаду, последње муслиманско упориште на тлу данашње Шпаније. Тада су у своје име, и у име својих наследника, обећали Маварима да ће моћи спокојно живети у складу са својим обичајима и што је најважније, да ће бити равноправни са хришћанским поданицима. Међутим, неколико година касније, то обећање је пало у заборав, и Мавари су били протерани на исти начин како су били протерани Јевреји 1492. године.
Први надбискуп Гранаде, кардинал Фердинанд де Талвера, учио је арапски и покушавао на благ начин, кроз проповеди, да задобије наклоност Мавара и да их преобрати у хришћанство. Није имао много успеха, тако да га је убрзо заменио кардинал Хименес де Сиснерос. 
Одбацио је стратегију претходника и присиљавао муслимане да се покрсте, a оне који су то одбили, ухапсио је. Само у првој години његовог деловања, покрштено је око три хиљаде муслимана и спаљено на хиљаде арапских књига. То је изазвало велико незадовољство унутар муслиманских кругова, који су се јасно сећали заклетве краљевског пара. 
Одлучили су да се побуне. Опколили су кардиналов дворац и хтели да га убију, али су на наговор бившег надбискупа Талавере, положили оружје. Маварима је понуђен избор: да се покрсте или да буду гоњени.
По заузећу Гранаде порастао је број муслиманских поданика тако да су владари све више попуштали Торкемадином хиру о прогону Јевреја. Познато је да су Јевреји спадали међу најбогатије поданике, те су понудили краљу огромну суму како би спречили прогоне. Фернандо, коме је жеља за увећањем богатства и моћи надмашила верску ревност, био је спреман да прихвати, али га је Торкемада спречио у тој намери, те је понуда била одбијена.
По смрти Торкемадиној, на трону врховног инквизитора, наследио га је професор универзитета у Саламанки, доминиканац Дијего Деса. Под његову јурисдикцију постављена је цела Шпанија, али су га за живота заменили, у Кастиљи кардинал Сиснерос, познат по покрштавању Мавара, а у Арагону, бискуп Енгера. 
Сиснерос је убро постао краљичин исповедник, те је имао јак утицај на политичка дешавања. Прихватио је надбискупски престо у Толеду, те је на тај начин постао примас целе земље. Оно што је Торкемада узео себи за циљ да оствари против Јевреја, то је Сиснерос чинио против муслимана са југа. Након смрти Изабеле и њеног зета Филипа Лепог, Сиснерос је владао у Кастиљи као намесник, надбискуп и врховни инквизитор, јер је Изабелина и Фернандова кћерка, престолонаследница, Хуана, проглашена неспособном, а њен син Карло још увек није био пунолетан.
Чак су и папе почеле да се буне због тортура које проводи инквизиција. Познато је писмо папе Павла III из XVI вијека, који је писао португалском краљу Јовану:
Инквизиција је у XVI веку достигла свој врхунац и готово неометано деловала све до Наполеонових похода на Шпанију. Казне су временом бивале све блаже и није се придавала претерана пажња помпезним церемонијама попут auto da fe, због којих је, штавише, инквизиција била исмевана широм Европе. 
Краљ Фердинанд Католички умро је 1516. године, а у тестаменту је дао унуку и наследницу, Карлу I, савете о односу са црквом. Након годину дана умро је и трећи врховни инквизитор - кардинал Хименес. Тада је за четвртог врховног инквизитора постављен учитељ Карла V - кардинал Адријан од Ултрехта. Међутим, он се јако мало интересовао за рад инквизиције, тако да су инквизитори радили по својој вољи. 
По ступању на престо, дао је обећање муслиманима, попут Фердинанда и Изабеле, али га није одржао. Постајало је све јасније да се, упркос тортури инквизиције, муслимани слабо преобраћују у хришћане. 
1569. Карлов наследник Филип II, окрутни фанатик који је био спреман на ломачу послати и сина уколико западне у јерес, наредио је да се велики број мориска (муслимани преобраћени у хришћанство) протера у брда на северу Шпаније. Филип III отишао је још и даље, и протерао их ван земље, а у Валенсији им је дао рок од три дана да се скупе у луци, где ће их бродовима депортовати у Африку. Многи морисци ипак су остајали у Шпанији као робови или су подмићивали службенике, тако да је инквизиција имала пуне руке посла да их проналази и кажњава. 1769. пронађено је последње упориште мориска у Шпанији у граду Картагени. 
Фактори који су одредили крај најпознатије инквизиције свих времена, били су различити. С једне стране, јавила се економска криза, постојали су сукоби са одређеним редовима, попут језуита, а с друге стране, реформе у школама у Кастиљи и још фактора који су допринели томе да инквизиција полако почне да пропада. Постојала је јака нетрепељивост између краља и цркве, због тога што је црква све више прелазила на страну просветитељских идеолога који су сматрали да могу да помогну у ширењу идеја. 1789. године је букнула Француска револуција, Карло IV, уплашен, знао је шта ће се догодити и наредио је главном инквизитору да дође до свих књига, новина и текстова који су припадали просветитељима. Многи академици, племићи, па чак и клерици су били пријављени. Упркос започетом процесу, мали број њих је био осуђен, јер није било довољно доказа. На крају свега овога, инквизиција је схватила да није постигла ништа, сем да либералним идејама да још већу снагу. 
Када је Наполеон забранио шпанској краљевској породици повратак на престо, нови краљ, његов брат Жозеф Бонапарта ({{јез-фр|José Bonaparte}}), морао је положити заклетву да ће католичанство бити једина истинска вера у Шпанији. Нови краљ није хтео да се замера инквизиторима те је одржавао дипломатске односе са њима, али када је 1808. Наполеон ушао у Мадрид, без размишљања је распустио Супрему и судске инквизиције. 
На незапоседнутом југу Шпаније 1812. састало се заступништво сталежа ({{јез-шп|cortes}}) и Фердинанда VII прогласио за легитимног краља Шпаније. Тада је разматрано и питање инквизиције и одлучено је да се укине, јер је користила застареле методе, а том приликом проглашена је и слобода штампе. Странка клерика се никако није слагала са новом одлуком. 
Бећ 1813. биран је нови -{cortes}- у којем је, уз потпору краља, доминирала клерикална странка. Убрзо су шпанске и енглеске трупе протерале Французе и краљ је, по уласку у Мадрид, прогласио претходне одлуке ништавним па тако и укидање једне од најужаснијих институција у историји човечанства-Свете инквизиције ({{јез-шп|Santa inquisición}}). Међутим, она се поново уздигла када је Фернандо VII повратио трон 1.јула 1814. године.
1820. године, на острву Леон ({{јез-шп|Isla de León}}) је био почетак дефинитивног краја инквизиције. Поново су почеле да се прокламују либералне идеје и многе провинције су стале на њихову страну. Сви судови Свете инквизиције су почели да се руше огромним таласом либерализма, чак су и све справе намењене мучењима уништене.
Коначан крај инквизиције у Шпанији догодио се 15. јула 1834, након смрти Фердинанда VII. Инквизиција је била коначно потиснута декретом Марије Кристине Бурбонске ({{јез-фр|María Cristina de Borbón}}) и уз одобрење Савета министара, за време владавине краљице Исабеле II, која је била малолетна. Франсиско Мартинес де ла Роса ({{јез-шп|Francisco Martínez de la Rosa}}) укинуо је суд Свете инквизиције у Шпанији и тим чином јој је заувек дошао крај.
У модерно време, његово име је постало синоним за ужасе Шпанске инквизиције и за верску нетреперљивост. Налазио се на месту врховног инквизитора петнаест година, све до пред смрт 1498.. За то време је Шпанска инквизиција порасла од једног трибунала до две десетине Светих служби. Његова жеља била је да очисти Шпанију од јереси.
Био је доминиканац пореклом из Токемаде. Завршио је први степен студија теологије. Интересантно је значење његовог презимена: -{"Quemada"}- на шпанском значи спаљена, а ако се почетак презимена -{Tor-}- схватимо као скраћени облик речи -{ и }-"torturada"}-, онда би се могло рећи да његово презиме садржи опомену како пролази особа која му падне у руке - бива "мучена и спаљена". 
Торкемада се изборио да се преступом сматра супростављање деловању трибунала и да се тражи изручивање оптуженог који би се склонио у неку другу хришћанску земљу. Објавио је пет упустава за рад свете службе. 
У првом се утврђује период помиловања од 30 до 40 дана, проширује се рад свете службе и на властелинске поседе и истоветно сведочење 3 различита сведока сматра се 'крунским доказом'. 
Друго се односи на економска питања. Трећим се опомињу инквизицијски званичници да буду опрезни у свом раду како не би нашкодили оптуженима и одређује се да казну доживотног затвора оптужени може да издржава утамничен у својој кући. Сва пет упуства су написана да би се олакшао рад трибунала, али њихов садржај открива да су судије Свете службе биле блаже него грађанске власти.
Најпознатији процеси у време Торкемаде, одвијали су се у Гвадалупеу и у Медини де Кампу, где су деведесет и три јудеопревереника осуђена на смрт. Торкемада је од шпанске инквизиције направио господара земље, што је она и остала у наредна три века. Ниједан великан, па чак ни краљ, није био сигуран од ње, па чак је и једног папу оптужила за јерес. 
Међутим, оно што је Торкемада силно желео је да под своју надлежност стави и суђење бискупима, али папа Иноћентије ИИИ је то одлучно одбио. Једино право које је признао врховном инквизитору, било је право да акта која се односе на бискупе оптужене за јерес, под печатом пошаље у Рим, где ће се она размотрити. 
Убрзо је Торкемада искористио и то право те је оптужио два бискупа јеврејског порекла да нагињу јереси. Обојица су позвана у Рим, где су остали до смрти. Дакле, није успио да у потпуности добије јурицдикцију над црквеним великодостојницима, али сама чињеница да је имао могућност да их изведе пред суд курије, била је и више него довољна да их држи у страху.
Чак су се и папе са дубоким поштовањем односиле према лику и делу надинквизитора Томаса де Торкемаде.
Папа Сикст IV у једном писму каже:
Од 1488. над Торкемадом почињу да се надвијају облаци оптужби. Никада се није појавио у Риму, већ је слао поверљивог редовника који га је изванредно бранио. Папа Александар VI Борџија, који је још као кардинал извештавао Рим о изванредним Торквемадиним успесима, а касније је и као папа похвалио његов рад. Дешавало се да је временом мењао мишљење. Хтео је да збаци Торквемаду, али је као Валенсијанац имао поштовање према шпанском двору, где је Торквемада био свемоћан. Компромис је нашао у издавању бреве у којој је изразио наводну забринутост за функционисање судова, будући да је Торкемада био стар и болешљив, те му је као помоћнике доделио четири бискупа са титулама врховних инквизитора, са истим правима које је и он сам имао. Али чак ни папина воља није сломила његову моћ. Уз подршку владара, остао је једини надинквизитор до своје смрти. 
Године 1498. Торкемада је наредио инквизиторима да не поступају самовољно и да не бацају у тамницу никога против кога немају довољно доказа. Исте године, 16. септембра, окружен спокојем и светошћу, умро је у цркви манастира у Авили где је и сахрањен. Његова гробница била је опљачкана 1832., две године пре него што је инквизиција распуштена. Учесници немира су украли његове кости и спалили их ритуално као да се одржава -{Auto de fe}-.
Често је изражавано чуђење, што се на шпанским сликама готово никад не приказују голи људи, нарочито не голе жене, а што је било карактеристично за сликарство тог раздобља (ренесансе). Разлог томе је такође цензура инквизиције, која се бринула за морал, те је позивала и сликара и моделе на одговорност. Било је случајева да је инквизиција строго поступала са свештеницима. Исповедници су често заводили жене и девојке, па је средином 16. века уведена исповедаоница у свом данашњем облику. О оваквим случајевима су пресуђивали бискупи који су такве чинове сматрали злоупотребом светог очинства.
Као што је већ наведено, први трибунал инквизиције установљен је у Севиљи. Службенике суда чинили су два инквизитора (доминиканци), један правник (председник суда), фишкал (тужилац, адвокат), и двојица конфискатора. Поред поменутих, присутни су били и бројни бележници и мањи чиновници, и представници круне. Са развојем инквизиције посао трибунала је постајао обимнији тако да се константно расла потреба за већим бројем службеника.
Личност инквизитора била је неприкосновена. Он је био носилац тајне, која је представљала срж инквизиције. Занимљиво је да је место инквизитора могао да добије и неожењен лаик, а ако би се оженио морао би да напусти службу, јер се сматрало да више не може да чува тајне. Сви инквизитори губили су своје положаје са променом врховног инквизитора, уколико их овај не би поново поставио на дужност. Редовно су примали поверенике Супреме у своје трибунале, који су контролисали исправност поступака.
Бележници или нотари водили су записнике на суђењима и сва акта која су се тицала процеса. За време претреса имали су председавајућег ({{јез-шп|alguazil}}), који је био човек од угледа и у чију се моралност није сумњало.
Нижи чиновници били су под надлежношћу алгуазила, а најзначајнији су били: гласник суда ({{јез-шп|nuncio}}), послужитељ ({{јез-шп|portero}}) и тамничар ({{јез-шп|carcelero}}). Поред њих ту је била и тајна полиција која је хватала јеретике, и лекар који је присуствовао мучењима у циљу избегавања смртних случајева.
Фамилијари су били службеници инквизиције који нису могли пасти у руке закона. Често су име инквизиције употребљавали за постизање личних циљева, па су били јако омражени од стране народа. Да би се приступило братству фамилијара, било је неопходно да сте стари хришћанин, и да, као ни ваши преци, нисте осумњичени за јерес. С тога, само су људи који су били на добром гласу могли приступити фамилијарима, а као доказ за то морали су увек носити пуномоћ коју су потписала тројица инквизитора. Није била реткост да су плаћали велике суме новца за ту част.
Осим сталних службеника трибунала повремено су позивани, по жељи инквизитора, стручњаци лаици ({{јез-шп|consultoresa}}) или учени теолози ({{јез-шп|calificadoresa}}) којима су давани тежи случајеви на разматрање.
Више пута годишње инквизитори су посећивали свако поједино место округа за који су задужени. Посета је обично бивала унапред најављена да би се скупило што је могуће више народа. Капије града би се пред њима отварале и на располагању су им стављане све залихе града. Градске власти су се заклињале инквизиторима на верност. Од тог тренутка напуштање града било је строго забрањено. Тада су сви становници позивани да издају јеретике и кажу све што им се чинило сумњиво. Ко није имао ништа да саопшти, био би под сумњом. Након тога приступало се читању клетве, која је гласила:
Сведоцима је, наравно, било загарантовано да ће се њихово име чувати у тајности, што је без изузетака испуњавано. Објављиван је рок од тридесет до четрдесет дана, који је јеретицима дат да се сами пријаве трибуналу, а било је и оних који су то чинили, уздајући се у обећану милост. Такви су називани espontaneados.
Стручњаци теолози одлучивали су да ли постоји основа за тужбу или не, те су се састајали са инквизиторима и фишкалом и у случају једногласности издали рјешење о хапшењу {{јез-шп|(clamosa)}}. Након хапшења фишкал би писао и званичну тужбу која се завршавала молбом да се окривљени мучи док не призна кривицу. Сваки оптуженик смештан је у засебну ћелију, окован у ланце, а једино је исповеднику било дозвољено да са њим разговара.
Ускоро након хапшења заказивано је главно саслушање. Од оптуженог се једино захтевало да призна кривицу. Могао је да назначи сведоке који би сведочили у његову корист, али им се није придавала ни најмања важност. Уколико би признао кривицу до извршења пресуде није долазило одмах, већ се чекао свечани чин објављивања кривице, чин вере (порт. auto da fe или лат. sermo generalis). У већини случајева током процеса прибегавало се мучењу да би се извукло признање. 
Мучење се по правилу могло вршити само једном, али је постојала могућност настављања уколико се није добило признање. Методе мучења биле су сурове - до тада невиђене. Измишљане су посебне справе које је користила само инквизиција, а што је најгоре, постојали су инквизитори који су истински уживали у том послу и који су се водили Торквемадином логиком да је сажаљење искушење које хришћанин мора да савлада.
Само признање кривице, које би под оваквим условима свако дао, није било довољно. Окривљени је приликом мучења морао да ода сваку појединост, да би се могло установити да ли се ти подаци поклапају са изјавама сведока. Признање дато на мучилишту морало се сутрадан поновити, а уколико би се порицало, мучење би се настављало. Мочење се упражњавало све до 1816. када је укинуто папском булом.
Ослобађања од оптужби била су врло ретка и нису означавала да је оптужени невин, већ само да не постоје ваљани докази. Уколико би се пронашли докази или сведоци, процес би се настављао. Формула за ослобађање гласила је: "Пошто му злочин није могао бити доказан, изречен му је укор и опоменут је за будућност."
Пресуде инквизиције су могле бити следеће:
Инквизиција је извршила и поделу оптуженика:
Чин вере ондносно Auto de fe, био је процес који се заказивао на велике празнике, неколико пута годишње, како би што више верника било присутно. Представљао је највишу службу јер је означавао победу цркве над јеретицима. Данима су се верници скупљали из околних места, јер су на тај дан добијали опроштај за своје грехе, а припреме за свечаност трајале су по неколико недеља. 
На дан чина вере, на главном градском тргу, подизале би се две трибине: једна је била предвиђена за инквизиторе и световну власт, а друга за јеретике. Уочи самог догађаја одвијала се велика припрема, приликом које је инквизитор носио велики зелени крст, други редовник бели крст, а фамилијари заставу инквизиције. Иза заставе ишло је свештенство. Зелени крст се ставља на олтар, где га доминиканци чувају до сутрашње свечаности, а бели крст носи се до ломаче, која је обично била изван града. У девет сати увече инквизитор је одлазио у затвор и саопштавао окривљенима пресуде.
Рано ујутру, на олтару на којем се налази зелени крст, служи се миса. Осуђеницима се за то време даје доручак, након којег им облаче санбенито ({{јез-шп|sanbenito}} - посебна хаљина за осуђенике) и на главу им стављају корозу ({{јез-шп|coroza}} - шиљата капа осликана сценама из пакла). Праћени фамилијарима, осуђеници одлазе на трибину намењену за њих. Тога дана световна власт се у потпуности подређује инквизицији, тако да је она господар града. Након што су сви заузели места, почињу проповеди, а по завршетку, гласник инквизиције чита заклетву која је обавезивала све присутне да јој се покоравају. Уколико би краљ био присутан, најстарији инквизитор би одлазио до њега и захтевао би да прочита заклетву. По читању заклетве, оптужени су позивани један за другим и изрицана им је пресуда и даље су предавани световној власти на извршење.
Чин вере завршавао се церемонијом одрицања и измирења са црквом јеретика који су се покајали. Са крста је скидан црни вео, а зелени крст је враћан у седиште инквизиције. Церемонија је настављана сутрадан када су покајници јавно шибани, а након тога одвођени у тамницу. При спаљивању на ломачи није бло присутних свештеника, осим посебног изасланика трибунала инквизиције.
Осим великог auto da fe-a, постојао је и мали назван auto particular или autillo. Обављао се најчешће у црквама или у просторијама инквизиције, и то у случајевима када се радило о мањој јереси или у случајевима када се због малог броја верника није исплатило одржавати велики чин вере.
{{refend}}


Народни фронт за ослобођење Јужног Вијетнама (виј. "-{Mặt Trận Dân Tộc Giải Phóng Miền Nam}-"; ) је била примарна побуњеничка организација која се борила против амерички оријентисане владе Републике Вијетнам (Јужни Вијетнам) током Вијетнамског рата.
Вијетконг је тврдио да је био национални фронт свих елемената који су се противили постојећој влади, били комунисти или не. Његова војна организација је била позната као Народноослободилачке оружане снаге (енглески: "People's Liberation Armed Forces" – ПЛАФ). ПЛАФ је, према званичној историји (северно)вијетнамски армије, био директно потчињен главном штабу у Ханоју. Име Вијетконг је дошло од вијетнамског погрдног термина за вијетнамске комунисте (вијетнамски: "Việt Nam Cộng Sản"). Вијетконг себе никада није називао тим именом и увек је тврдио да је народни фронт свих снага који се боре против владе Јужног Вијетнама. Амерички војници су обично звали припаднике Вијетконга као Чарли што је долазило од изговора скраћенице ВЦ (Виктор Чарли)у фонетском алфабету оружаних снага САД.
Вијетконг је био званично независан од оружаних снага Северног Вијетнама и иако су многи чланови били комунисти, НЛФ се такође састојао од оник који се су се придружили Фронту у борби против политике председника Нга Дина Дијема. Ипак, како је рат са Америкацима беснео, Северни Вијетнам је повећао учешће свог особља у штабу и официрском кадру Вијетконга, као и повећао размештање својих снага. Званична историја ПАВНа означава ПЛАФ као део ПАВН-а. Комунистички кадрови су такође од почетка формирали већину одлучујућег кадра организације, иако су некомунисти, охрабривљани од стране првог председника НЛФ-а Нгујена Ху Тоа, такође били укључени у овај процес.
У класичном партизанском рату, Вијетконг је тежио успостављању ослобођених зона широм Јужног Вијетнама, а одговор снага САД/АРВН у виду великих јединица и конвенционалног ратовања није био у стању да изађе на крај са герилским инфраструктурама у селима.
Због врло блиских веза између Вијетконга и северновијетнамске Владе, неки су тврдили да је Вијетконг марионета Северновијетнамаца. Заиста, до краја рата само 25% комунистичких снага су били из Вијетконга, а 75% су били Северновијетнамци. Вијетконг са своје стране никад није порицао своје везе са Ханојем, али је увек тврдио да је независна организација.
Америчка војска је користила термин Вијетконг за наследника Вијетмина, који се односио на снаге које је предводи Хо Ши Мин против Француза у Првом индокинеском рату, од 1945. до 1954;ипак, за разлику од Вијетмина који се односио на све снаге које су се бориле против Француске, Вијетконг се односио само на побуњеничке снаге у Јужном Вијетнаму. Северновијетнамска војска се описивала као ПАВН (-{PAVN: People’s Army of Vietnam}- –Народна армија Вијетнама) или просто НВА (-{NVA:North Vietnamese Army}- – Северновијетнамска војска). Вијетконг се често појављивао међу цивилним становништвом и зато амерички војници нису могли да примете разлику између вијетконговских побуњеника и мирољубивих цивила. Током Вијетнамског рата, америчка државна политика је била да се заробљени припадници Вијетконга и северновијетнамски регуларни војници не третирају као ратни заробљеници према Женевској конвенцији из 1949.
Током прославе Тета, вијетнамске нове године 1968. Вијетконг је прекршио празнични прекид ватре између себе и снага САД и Републике Вијетнам и напао је многе важније градове, седишта провинција и села широм Јужног Вијетнама. Тет офанзива је била изненађење за америчку јавност, која је добијала сталне оптимистичке процене рата од генерала Вилијема Вестморленда који је у почетком Тета тврдио да Вијетконг није успео да оствари психолошку победу. Вестморлендове изјаве су доведене у питање од стране историчара Вијетнма који су тврдили да је главни циљ Тет офанзиве био да се Америка доведе за преговарачки сто. Такође су додали да је процена броја жртава, који је био стандардни амерички метод којим је оцењиван успех у Вијетнаму, била преувеличаван на разне начине, укључујући и додавање цивила као оних из масакра из Ми Лаја укупном броју. Иако су главне војне снаге ПЛАФа без сумње тешко погођене Тет офанзивом, историчари различито процењују степен губитака који је НЛФ претрпео као резултат Тет офанзиве.
Јавно мишљење на западу о Тет офанзиви се понекад приказује као најважнији неуспех за САД, војног џина којег је понизио НЛФ. Ипак, ове анализе нису имале много подршке међу вијетнамким научницима. Заправо, академици указују на чињеницу да су амерички медији за време Тет офанзиве ухваћени неспремни, посебно у светлу Вестморлендових прилично погрешних прогноза. Волтер Кронкит је 27. фебруара 1968. изјавио да су САД ”упале у ћорсокак” у Вијетнаму. Идеја да Вијетнам не може бити побеђен и да би се уместо тога требало решити повлачењем са чашћу је водила и Џонсонов и Никсоновове режиме и довело је до каснијег процеса вијетнамизације рата.
1969. Вијетконг је основао привремену Републику Јужни Вијетнам која је деловала до краја Вијетнамског рата и дошла на власт кратко након пада Сајгона 1975. и пре уједињења земље под вођством Комунистичке партије Вијетнама у Социјалистичку Републику Вијетнам. Некомунистима није било дозвољено да учествују прелазној влади.

Трг

Trg


Хи-Мен и Господари свемира () је америчка анимирана серија коју је створио студио Филмејшон на основу Мателове линије играчака. Дебитовала је 1983. и приказивала се до 1985, а састојала се из две сезоне, свака по 65 епизода. "Хи-Мен и Господари свемира" је била једна од најпопуларнијих анимираних серија у осамдесетим годинама, а задржала је снажан култ до данас.
Серија је била синхронизована на хрватску варијанту српскохрватског језика. Имена појединих ликова и неке карактеристичне реченице разликују се од српске варијанте. По преводу ове серије Кринџер је Страшко, Бетлкет је Борбени Мачак, Мен-Ет-Армс је Човјек Оружје, а замак Грејскал је дворац Сива Лубања. Хи-Менов поклич у овој верзији је "Сиве Лубање сило! Ја имам моћ!"
Радња серије се одвија на измишљеној планети Етернија, свету магије, митова и фантазије. Главни лик је принц Адам, млади син краља Рандора и краљице Марлене. Наизглед плашљив, принц Адам поседује чаробни мач којим се, када га подигне увис и каже магичне речи „У име моћи Грејскала... ја имам моћ!”, преображава у Хи-Мена, најмоћнијег човека у свемиру. Заједно са својим пријатељима, међу којима су Бетл Кет, Тила, Мен-Ет-Армс и Орко, Хи-Мен брани Етернију од злих Скелеторових снага, чији је основни циљ да покоре мистериозни замак Грејскал.
Ова серија је значајна зато што је била прва серија директно намењена синдикализацији. Упркос ограниченим анимацијским техникама, серија "Хи-Мен и Господари свемира" такође је значајна због пробијања цензуре која је значајно ограничавала дечје емисије у седамдесетим годинама. По први пут у историји, цртана серија је могла да садржи мишићавог суперхероја коме је дозвољено да удара људе, иако још увек није могао често да користи свој мач. Серија је била контроверзна и зато што је произведена као реклама за играчке. У Уједињеном Краљевству, правила за рекламирање забранила су да рекламе за играчке Хи-Мена иду уз саму серију. Покушај да се умањи негативни публицитет кога су створиле ове контроверзе укључивао је моралне поуке на крају сваке епизоде. Ове поруке су обично биле директно повезане са радњом те епизоде.
Серија "Хи-Мен и Господари свемира" била је изузетно успешна, па је изродила сродну серију , која је пратила авантуре Хи-Менове сестре. Мателов каснији покушај да оживи ову линију играчака такође је довео до краткотрајног наставка "Нове авантуре Хи-Мена" у раним деведесетим, као и нове верзије оригиналне серије за савремену публику 2002. године. Прве двије серије такође су познате јер су у њима учествовали каснији продуценти попут Џозефа Мајкла Стразинског, који је створио серију Бабилон 5, Пола Динија, који је написао многе епизоде за DC-јев анимирани универзум, и на крају крајева Бруса Тима, који је створио тај универзум.
Цртану серију Хи-мен и господари свемира преносила је за територију читаве Југославије РТЗ. Емитовано их је само 13.


Пасуљ или грах ( , ), једногодишња је биљка из породице бобова (-{Fabaceae}-, махунарке). Пореклом је из Јужне Америке, а у Европи се први пут спомиње 1542. Пасуљ спада у поврће високе биолошке вредности. Манифестација посвећена овом јелу назива се пасуљијада.
Пасуљ има изузетну калоричну вредност (100 грама пасуља има 143 килокалорија) али и све друге неопходне биолошке материје: протеине (26%), угљене хидрате (52%), масти (2,1%), затим све есенцијалне аминокиселине, лецитин, калијум, калцијум, фосфор, гвожђе. Љуска пасуља је богата пектином и другим тешко пробављивим садржајима те се не препоручује особама са желудачним, цревним и другим сметњама.
Пасуљ, а нарочито његове махуне имају и лековита својства. Махуне без семена су опробано средство за смањивање шећера у крви, а добре су и против упале бубрега и мокраћног мехура. Стабло, лист и цвет су поуздан диуретик. Захваљујући комбинацији влакана и фолне киселине штити од можданог удара и болести срца и дебелог црева.
Култивисањем пасуља однеговано је 70 сорти, са вегетацијом од 70-90 дана. Родоначелником свих сорти, и саме врсте обичног пасуља ("-{Phaseolus vulgaris}-"), сматра се врста "-{Phaseolus arvensis}-". 
По висини стабљике дели се на:
На Балкан пасуљ је донесен из Италије у 17. веку. Најзаступљеније сорте пасуља у Србији данас су галеб, двадесетица, бисер, панонски градиштанац, панонски тетовац, побољшани градиштанац, златко, сремац.

Свети праведници Јоаким и Ана су, према хришћанској и исламској традицији, били родитељи деве Марије, односно Исусови баба и деда. Име Маријине мајке се не помиње нигде у канонским јеванђељима нити Курану.
Према предању, свети Јоаким је био потомак цара Давида, а Ана — првосвештеника Арона. Ана је била најмлађа Матанова кћи и, када је одрасла, удала се за Јоакима у Назарету. Живели су побожно и често су одлазили у јерусалимски храм на молитву.
У браку су живели педесет година. По тадашњем схватању и веровању, они који нису имали децу били су велики грешници, па им је Бог због тога ускратио децу. Тако и други који су имали децу, сматрали су Јоакима и Ану недостојнима. Ипак, они нису губили наду и веру у Бога. Даноноћно су се молили да их Бог обрадује и да на њима учини чудо као некада на Авраму и Сари, Захарију и Јелисавети и да им подари једно дете за утеху у старости. После одређеног времена, Ана је родила кћерку и дала јој име Марија. Њихова кћер је касније родила Христа, те су на тај начин они постали богооци, тј. богопрародитељи.
Јоаким је живео 80, а Ана — 79 година.
Према календару Српске православне цркве, Свети праведници Јоаким и Ана се славе 22. септембра.
Манастир Јања им је посвећен.

Маркомани су били германско племе, вероватно у сродству са Свевима. Име су добили вероватно по једном римском пребегу, Марку, који је у време Друзових ратова пребегао међу Германе и ту окупио и ујединио нека племена. По другој теорији, име Маркомана је сложеница и значи "људи који живе на граници". Друга етимолигија је вероватнија. 
Маркомани су стигли са Севера око 300. п. н. е. на територију реке Мајне, у данашњој северној Баварској. Помињу се у Ариовистовој војци 58. године п. н. е.. 
Када је Друз напао Маркомане, 9. године п. н. е., они су побегли на територију данашње Чешке. Тамо је њихов краљ постао Марбод. Он је формирао једно јако краљевство, које је Октавијан Август сматрао за потенцијалну опасност за Рим.
Марбод је на територији данашње Чешке практично створио прво германско краљевство, тј. та држава је прва германска држава. Да би се обрачунали са Марбодом, Римљани су прикупили 12 легија, значи сву восјку из Германије, Реције и Илирика. Римски напад је имао успеха, али је тај напад морао бити заустављен зато што је дошло до устанка у Панонији. Марбод је искористио ову околност и склопиос савез са Римом, и то на равноправним основама.
После Марбодове смрти, Маркомани су постепено потпадали под римски утицај. Но, 
У другом веку Маркомани су са Квадима, Вандалима и Сарматима чинили једну моћну коалицију против Рима. По Еутропију, победа Марка Аурелија над овом конфедерацијом може се поредити са римским победама над Картагином. Ратови са Маркоманим и њиховим савезницима почели су 166. године и трајали су до цареве смрти 180. године: сам цар Марко Аурелије је провео пуно времена на граници према Маркоманима. Коначно, то је био само ограничен успех, будући да су у наредних вековима варвари редовно из овог краја нападали и угрожавали Римско царство.
396. године, у време Стилихон, Маркомани су се преселили, као римски савезници, на територију данашње источне Аустрије и западне Мађарске, на територији ондашње Паноније. Тада долази и до постепене христијанизације Маркомана. Касније, Маркомани су пали под власт Хуна и борили су се на њиховој страни у бици на Каталаунским пољима, после које се више нису ни враћали у Панонију.

Свети мученик Агапије и седморица с њим су хришћански светитељи. Седморица који се славе заједно са Агапијем су: Публије, Тимолај, Ромил, два Александра и два Дионисија. Сви су пострадали у Кесарији Палестинској од кнеза Урбана, за време владавине цара Диоклецијана. Сва седморица, сем Агапија, су били сасвим млади људи, а још нису били хришћани, нити су се икад крстили водом, али њихово крштење је било крвљу. Једног дана гледало је ових седам младића како муче хришћане, једне на огњу, друге на вешалима, треће пред зверовима, па видећи са каквим трпљењем хришћани подносе све муке, распалили су се ревношћу за Христа, везали су сами себи руке наопако и тако везани дошли пред Урбана говорећи: и ми смо хришћани! Ласке и претње Урбанове остале су узалудне. Младићима се придружи и угледни грађанин тога града, Агапије, који је и дотле доста страдао за Христа, и почне још више у њима распаљивати веру и љубав ка Господу. Сви су мачем посечени 303. године.
Српска православна црква слави их 15. марта по црквеном, а 28. марта по грегоријанском календару.

Отпорник () је пасивна електронска компонента са два извода (једним приступом) која пружа отпор струји, стварајући притом пад напона између прикључака. Пружање отпора струји као основна особина отпорника описује се електричним отпором. Према Омовом закону електрични отпор једнак је паду напона на отпорнику подељеном са јачином струје која протиче кроз отпорник. Другим речима, отпор је константа сразмере између напона и струје отпорника. Отпорник се користи као елемент електричних мрежа и електронских уређаја. 
Фиксни отпорници имају отпорност која се незнатно мења са термературом, временом или радним напоном. Променљиви отпорници се могу користити за подешавање елемената кола (као што је контрола јачине звука или пригушивање лампе), или као сензорни уређаји за топлоту, светлост, влажност, силу, или хемијску активност.
Отпорници су уобичајени елементи електричних мрежа и електронских кола и свеприсутни су у електронској опреми. У пракси отпорници као дискретне компоненте могу бити састављене од различитих материјала и имати различите облике. Отпорници су исто тако саставни део интегрисаних кола.
Електрична функција отпорника је спецификована његовим отпором: уобичајени продајни отпорници се производе у опсегу од више од девет редова величине. Номинална вредност отпорника је у оквиру производне толеранције, означене на компоненти.
СИ јединица електричног отпора је 1 formula_1 (ом). Компонента има отпор од 1 formula_1 (ома) ако напон од 1V (волт) на крајевима елемента даје струју од 1A (ампера), која је еквивалент току од 1 C/s (кулона електричног набоја у секунди). Често се користе и вишекратници kformula_1 (килоом - 1000 ома) и Mformula_1 (мегаом - милион ома).
Код идеалног отпорника отпор остаје константан без обзира на доведени напон или струју кроз елемент или брзину промене струје. Иако стварни отпорници не могу постићи овај захтев, они су пројектовани да имају мале варијације у електричном отпору када су подвргнути тим променама, или променама температуре или осталим факторима из околине.
Отпор проводника
За израчунавање отпора проводника можемо користити следећи израз:
где је, formula_6 отпор на 20-{°C}-, formula_7 специфични електрични отпор материјала од кога је сачињен проводник, l дужина проводника и S површина попречног пресека проводника.
Отпорник има највећи радни напон и струју изнад које се отпор може променити (у неком случајевима и драстично) или отпорник може бити физички оштећен (на пример може бити прегрејан или може прегорети). Иако неки отпорници имају одређену напонску и струјну класу, већина се разврстава према максималној снази која се одређује према физичкој величини отпорника. Најчешће класе снаге за угљене и метал-филм отпорнике су 1/8 W (вата), 1/4 W и 1/2 W. Отпорници израђени од метал-филмова и угљених филмова су пуно температурно, и због старења, стабилнији од угљених отпорника. Велики отпорници могу дисипирати више топлоте јер имају већу површину. Жичани и отпорници омотани керамиком се користе када се тражи високи разред снаге.
Реални отпорници уносе и нешто индуктивитета и малу количину капацитета, који мењају динамичке карактеристике реалног отпорника у односу на идеални отпорник.
Отпорници су елементи чија се својства мењају с променом температуре. Иако је промена отпора у односу на промену температуре врло нелинеарна, можемо је апроксимисати следећим изразом:
Неки отпорници су цилиндрични, с активним отпорним материјалом у средини (масени отпорник, више се не користе) или на површини цилиндра (филм) отпорници, и водљивих металних прикључака изведених уз осу цилиндра на свакој страни. Користе се угљен-филм и метал-филм отпорници. Отпорници велике снаге долазе у великим паковањима пројектованим да ефикасно дисипирају топлину. Отпорници за велике снаге се обично изводе као мотани отпорници. Отпорници у рачунарима су пуно мањи, обично израђени у СМД кућиштима без жичаних прикључака. Отпорници се уграђују у интегрисана кола као део фабричког поступка, користећи чињеницу да полупроводник има отпорност и да се може користити као отпорник. 
Променљиви отпорник је отпорник чија се вредност може наместити окретањем осовине или помицањем клизача. Зовемо их и потенциометри или реостати и омогућују да се отпор уређаја ручно мења. Реостати се користе за све отпорнике изнад 1/2 W.
Променљиви отпорници могу бити једноокретног типа или вишеокретног типа. 
Најчешћи примери:
Отпорници се обично производе намотавањем металне жице око керамике, пластике, или око стакленог влакна. Крајеви жица се залеме на два извода који се налазе на крајевима језгре. Склоп се заштити слојем боје, пластиком или слојем емајла, печеног на високој температури. Жичани изводи обично имају промер између 0.6 и 0.8 -{mm}- и пресвучени су заштитиним слојем да се омогући лакше лемљење.
Већина цилиндричних отпорника има узорак обојених прстенова за означавање отпора. СМД отпорници имају нумерички узорак. Кућишта су обично смеђа, плава, или зелена, иако се повремено могу наћи и боје као тамноцрвена и тамносива.
Идентификација с 4 прстена у боји је најчешће кориштени начин кодирања вредности на свим отпорницима. Састоји се од четири прстена у боји, око тела отпорника. Шема је једноставна: прве две боје су прве две значајне цифре вредности отпорника, трећа је множилац, и четврта је вредност толеранције. Свака боја одговара одређеном броју.
Идентификација с 5 прстенова се користи код отпорника с мањим толеранцијама (1%, 0.5%, 0,25 % и 0.1%), за записивање додатне цифре. Прва три прстена представљају значајне цифре, четврта је множилац, а пета је толеранција. 
СМД () отпорници имају исписане нумеричке вредности на исти начин као код цилиндричних отпорника. СМД отпорници са стандардним толеранцијама се означавају троцифреним кодом, у ком прве две цифре представљају прве две значајне цифре вредности, док је трећа цифра експонент броја 10 (односно множилац). На пример, 472 представља 47 (прве две цифре) помножено с десет на 2. степен (трећа цифра), тј. 47х10²=47х100=4700 ома. Прецизни СМД отпорници се означавају с четвероцифреним кодом у коме су прве три цифре уједно и прве три значајне цифре вредности, а четврта цифра је степен броја 10.
Према подручју радне температуре разликујемо комерцијалну, индустријску и војну класу компонената.
Однос између напона, отпора и струје кроз елемент дат је једноставном формулом познатом под именом Омов закон:
где је U напон на елементу у волтима, I је струја кроз елемент у амперима, и R је отпор у омима. Ако су U и I линеарно повезани – тј. ако је R константан - на одређеном подручју вредности, кажемо да је материјал на том подручју омски. Савршени отпорник има фиксну вредност отпора на свим фреквенцијама и амплитудама напона или струје.
Суперпроводни материјали на врло ниским температурама имају отпор (практично) једнак нули. Изолатори (као што су ваздух, дијамант, или остали непроводни материјали) могу имати екстремно (али не бесконачно) висок отпор, који се може пробити под утицајем јаког електричног поља и тако десити велики проток струје.
Снага дисипације (потрошене) на отпорнику једнака је напону на отпорнику помноженом са струјом кроз отпорник::
formula_11
Сва три израза су еквивалентна, задња два су изведена из првог кориштењем Омовог закона.
Укупан износ ослобођене топлотне енергије је интеграл снаге по времену:
Уколико просечна снага дисипације премаши класу снаге отпорника најпре долази до одступања отпора у односу на номиналну вредност, а касније и до уништења (прегоревања) због прегревања.
Отпорници у паралелној вези имају особину да им је исти напон на изводима. Израчунавање укупног еквивалентног отпора ("R"):
Запис паралелне везе се у једначинама може приказати као две вертикалне линије ||, чиме се поједностављује једначина. За два отпорника,
Отпорници спојени у ред имају особину да је струја кроз све њих иста, али напон на поједином отпорнику може бити различит. Збир напона једнак је укупном напону. Одређивање укупног отпора:
Отпорничка мрежа, комбинација паралелно и серијски везаних отпорника, се понекад може раставити на мање делове који су или паралеле или серије. На пример,
Проводност је реципрочна вредност отпора:
СИ јединица за електричну проводност је 1 S (сименс)
Отпорници се обично производе наматањем металне жице око керамике, пластике, или око стакленог влакна. Крајеви жица се залеме на два извода који се налазе на крајевима језгре. Склоп се заштити слојем боје, пластиком или слојем емајла печеног на високој температури. Жичани изводи обично имају промјер између 0.6 и 0.8 -{mm}- i пресвучени су заштитиним слојем да се омогући лакше лемљење.
Уз описане врсте отпорника намијењене електроници, у регулацији уређаја јаке струје (нпр. регулацији снаге дизаличних електромотора, електро-виљушкара и др.) сусрећу се и отпорници за велике снаге. Уобичајено се изводе из лимених плоча пакованих у прозрачне металне кутије или ормариће које омогућују ефикасно хлађење. Специфичним случајем отпорника у ширем смислу речи можемо сматрати различите соли за електроотпорне металуршке и сличне пећи. 
На крају, отпорником се могу сматрати и различите врсте грејачих елемената уобичајено из спирално мотане отпорне жице разапете преко изолирајућих потпорних елемената или уложене у бакрене цијеви пуњене изолирајућим пуњењем. Такви гријачи елементи имају широку примјену у индустријској и кућанској техници и уграђују се у пећи, пећнице, пегле, перилице и друге уређаје и апарате.
При појачаваљу слабих сигнала често је неопходно да се минимизује електронски шум, посебно у првом ступњу појачавања. Као дисипативни елемент, чак и идеални отпорник природно производи рандомно флуктуирајући напон, или шум, на својим крајевима. Тај термални шум је фундаментални извор шума који зависи од температуре и отпора отпорника, и он је предвиђен теоремом флуктуације и дисипацијe. Користећи веће вредности отпора ствара се већи напонски шум на датој температури.
Термални шум практичних отпорника може да надмаши теоретска предвиђања и то повећање је типично зависно од фреквенције. Прекомерни шум отпорника је уочљив само кад кроз њега протиче струја. Он се изражава у јединици -{μV}-/-{V}-/декада – -{μV}- шума по волту примењенеом на отпорник по декади фреквенције. Ова вредност се често даје у -{dB}-, тако да отпорник са индексом шума од 0 -{dB}- испољава 1 -{μV}- (rms) вишка шума по сваком волту примењеном на отпорник у свакој декади фреквенције. Вишак шума је стога пример -{1/"f"}- шума. Отпорници од дебелог филма или угљеничног састава стварају више вишка шума него други типови на ниским фреквенцијама. Отпорници од намотане жице и дебелог филма се често користе због њихових бољих карактеристика шума. Отпорници угљеничног састава могу да испоље индекс шума од 0 -{dB}-, док отпорници од обимне металне фолије могу да имају индекс шума од −40 -{dB}-, те је сувишни шум отпорника од металне фолије обично занемарљив. Отпорници од површина танког филма типично имају нижи шум и бољу термичку стабилност од отпорника од површина дебелог филма. Вишак шума је исто тако завистан од величине: генерално је вишак шума умањује са повећањем физичке величине отпорника (или ако се користе вишеструки паралелни отпорници), пошто независно флуктуирајући отпори мањих компоненти имају тенденцију да се усредњавају.
Мада то није пример шума сам по себи, отпорник може да делује као термопар, производећи мали DC напонски диференцијал услед термоелектричног учинка, ако су његови крајеви на различитим температурама. Тако индуковани DC напон може да деградира прецизност инструментационих појачавача. Такав напон се појављује на спојевима отпорника са плочом кола и телом отпорника. Уобичајени отпорници са металним филмом показују такав ефекат са магнитудом од око 20 -{µV/°C}-. Неки отпорници угљеничног састава могу да испоље термоелектричне ефекте манитуде и до 400 -{µV/°C}-, док специјално конструисани отпорници могу да имају тај напон умањен до 0,05 -{µV/°C}-. У применама где термоелектрични ефекат може да буде значајан, море се обратити пажња да се отпорници поставе хоризонтално да би се избегли температурни градијенти и да се води рачуна од протоку ваздуха преко плоче.

Свети мученик Александар је пореклом био из града Сиде Памфилијске. Намесник цара Аурелијана упитао га ко је он и шта је? - на шта је Александар одговорио, да је он пастир стада Христовог. "А где је то стадо Христово"? - упитао га је намесник. Одговори Александар: "По целом свету живе људи које Христос Бог сазда, од којих они који верују у Њега, јесу овце Његове, а сви отпали од свога Створитеља, који робују створењима и направама руку људских, мртвим идолима, као ви, ти су отуђени од стада Његова, и на Страшном Суду Божјем поставиће се на лево, са козама". Судија је наредио да га најпре бију воловским жилама, па онда баце у пећ огњену, али огањ му ништа не нашкоди. Потом је стругано месо с њега. Најзад је наредио намесник те су му главу одсекли. Хришћани верују да тек што је изрекао пресуду, судију ухватио зли дух и да је он побеснео. Урличући био је поведен своме богу, идолу, али успут ије преминуо. Пострадао је свети Александар између 270. и 275. године.
Српска православна црква слави га 15. марта по црквеном, а 28. марта по грегоријанском календару.


Свети мученик Никандар Мисирац је хришћански светитељ. Кожа му је одерана, па је онда посечен за веру Христову. Кривица му је била та што је као лекар помагао хришћанским мученицима и тела погубљених чесно сахрањивао. Пострадао је 302. године.
Српска православна црква слави га 15. марта по црквеном, а 28. марта по грегоријанском календару.

Мала Азија ( ["-{Mikrá Asía}-"]; ), често називана и Западна Анадолија, је полуострво у југозападној Азији. Обухвата око 60% територије на западу азијског дела Турске.
На грчком то име значи „исток“ или „излазак сунца“. Турска реч за Малу Азију, "-{Anadolu}-", потиче из грчког језика.
Полуострво се простире између Црног мора на северу, Егејског на западу и Средоземног мора на југу. На истоку се граничи са Јерменском висоравни коју у Турској често означавају као "Источна Анадолија". Западна и јужна обала Мале Азије (укључујући и приморје Сирије) назива се још и Левант.
Мала Азија је била колевка многих цивилизација, још од праисторијске епохе. 
Велике цивилизације и значајни народи су покушавали да се населе или да овладају Малом Азијом: Колхиђани, Лувијанци, Хетити, Фригијци, Кимеријанци, Лидијци, Персијанци, Келти, Грци, Пелазги, Јермени, Римљани, Готи, Курди, Византинци, Турци Селџуци, Турци Османлије. Ови народи су припадали различитим етничким и језичким традицијама.
Становници Мале Азије су говорили индоевропским, семитским, као и многим језицима нејасног порекла. У последње време, има научника који верују да је Мала Азија прапостојбина индоевропских језика. Има показатеља да је Мала Азија и прапостојбина Етрураца.
Данас становници Мале Азије углавном говоре турским језиком. Турци су се појавили у Малој Азији у 11. веку. Упркос томе, у Малој Азији има и других народа: до почетка 20. века, у западним и северним деловима тамо су живели Грци, али су протерани у доба младотурске револуције. Највеће етничко чишћење доживели су Јермени. Још увек, значајан број Курда живи као етничка и лингвистичка мањина у југоистичним деловима Мале Азије, упркос прогонима турске државе.

Прокул је био римски узурпатор, који се подигао на цара Проба, 280. године. 
Он је вероватно имао везе са Францима, којима се обратио када је његова узурпација пропала. Живео је у Албингануму. Вукао је порекло од богатих људи, а сам је могао да наоружа 200 робова. 
Прокул је био амбициозни војник и када су становници Лугдунума затражили да поведе устанак против Проба, он је пристао. Прокул је свој устанак водио у сарадњи са Боносом, још једним узурпатором из те епохе.
Након што се вратио са похода против Сасанида у Сирији, Проб је приморао Прокула да се повуче на север. Када није успео да добије подршку од Франака, Прокул је био издат и предат Пробу, који га је убио, али је његову породицу поштедео.


Анадолија или Анатолија ( ["-{anatolí}-"], ) је регија у западној Азији, односно на источном Средоземљу. Ову покрајину често поистовећују са Малом Азијом, иако је Анадолија унутрашњост полуоострва Мале Азије. 
Због свог стратешког положаја на споју Азије и Европе, Анадолија је била колевка неколико раних цивилизација још из праисторијског доба. Примери истих су насеобине из млађег каменог доба као што су Катал Хојук, Кајону, Невали Кори, Хакилар, Гебекли Тепе и Мерсин. Град Троја је настао у млађем каменом добу и постојао до гвоздено доба. 

Арадо Ar 64 је школски двокрилни ловац једносед, изрграђен од немачког предузећа Арадо. Ловци Арадо -{SD II}- и -{SD III}- пројектовани од инжињера Валтера Ретхелма, дали су основи за изградњу -{Ar 64}-, иначе намењеног да замени ловце Фокер -{D XIII}-. Авион је имао смешан изглед, састављен од челичног трупа, пресвучен платном и дрвених крила. Пробни авион -{Ar 64a}- направљен је 1930. године. Имао је звездасти мотор Јупитер -{VI}- од 395 -{kW}- (530 КС), направљен по лиценци код фирме Сименс, са четворокраком елисом.
Авиони Арадо -{Ar 64}- су имали неколико конструкциских измена. На првој серијској варијанти -{Ar 64d}-, била је постављена савршенија шасија и увећано кормило правца (реп). Последња верзија тих малобројних авиона била је -{Ar 64e}-, налик на -{Ar 64d}- само са двокраком елисом и оружјем као код ранијих модела. Око 20 авиона -{Ar 64}- свих типова, предато је летачким школама у Немачкој за обуку младих пилота ловаца.

Битка за Бир Хакејм (26. мај - 11. јун 1942.) вођена је током Другог светског рата између снага италијанско-немачког афричког корпуса под командом генерала Ромела и снага Слободне Француске. Мање француске снаге херојски су држале своје положаје 16 дана. Битка је дозволила Савезницима да се регрупишу и припреме за битку код Ел Аламејна.
Бир Хакејм био је на крају савезничке обрамбене линије изграђене у време затишја у Сјеверној Африци током 1942. године. Посаду овог утврђеног подручја чинило је око 3.700 француских легионара из 2, 3. и 13. батаљона Легије странаца, а заповедао им је искусни генерал Мари-Пијер Кениг. Ова јединица се већ прије под заповедништвом бригадира Амилаквариа овенчала храброшћу и славом у рату на подручју Африке и Сирије. Током четири мјесеца око Бир Хакејма одвијале су се само повремене чарке, а за то време легионари су ископали подземна склоништа, ровове пуног профила (око 170 -{cm}- дубине), и своја бојна возила су до половине закопали у песак ради заштите од фрагмената распрснутих бомби и граната. Минска поља била су постављена на начин да су противника присиљавала да се креће на простору у који је било упрто све расположиво наоружање кружне одбране, где су браниоци могли да га туку и на крају униште.
26. маја 1942. јединица са око 1.600 легионара уочила је кретање великих противничких снага према Бир Хакејму. Генералу Кенигу одмах је постало јасно да је почео немачки напад и да Ромел жели да обухвати савезничке положаје с југа. Следећег дана испред Бир Хакејма избиле су двије италијанске дивизије, а биле су то 102. оклопна дивизија "Ариете" и 101. моторизована дивизија "Триесте" с укупно 220 лаких и 50 средњих тенкова. Италијани су напали с тенковима који су засипали гранатама положаје легионара који су мирно чекали и трпели ватру све до тренутка када су им се италијански тенкови приближили на жељену даљину. Тада су легионари отворили жестоку паљбу из своја 54 противоклопна топа калибра 57 -{mm}-. Много италијанских тенкова је погођено из непосредне близине и разнесено, док су други који су застали на минским пољима постали лаке мете за француске тобџије. Све ово поколебало је Италијане, али се ипак шест италијанских тенкова пробило у унутрашњост Бир Хакејма. Међутим, ту су их дочекали легионари који су поскакали на тенкове и побили посаде кроз отворе за извиђање и паљбу на тенковима. У том нападу Италијани су изгубили 32 тенка, а постало им је и јасно да се посада Бир Хакејма неће лако и без борбе предати.
У другом нападу Италијана легионари су били засипани авионским бомбама и топовским гранатама, а италијанској 101. дивизији у нападу се сада придружила и немачка 90. лака дивизија, док су све вријеме Штуке засипале положаје легионара разорним бомбама. Сада су у помоћ легионарима прискочили Спитфајери и Хокер харикени из састава Пустињских ваздушних снага који су након ваздушних битака које су се развиле изнад Бир Хакејма успели да отерају 'штуке'. Али, положаје легионара и даље су засипале топовске и тенковске гранате. Читаво то време легионарска логистика храбро је ноћу допремала намирнице и залихе муниције, хране и воде својим колегама који нису ни за центиметар попуштали на својим положајима.
Међутим, то није могло трајати унедоглед, па се посљедњи конвој набавки за легионаре пробио ноћу између 7. и 8. јуна, а од тада на снагу ступа ограничена потрошња воде. Све до 9. јуна изнад глава легионара бесниле су страшне и тешке ваздушне борбе (око 80 авиона истовремено) вођене између немачких и савезничких ловаца. Доље на тлу ишао је талас за таласом напада осовинске (италијанска и немачка пешадија) пешадије подупријет тенковима из састава 15. оклопне дивизије. Тог 9. јуна на многим је местима одбране Бир Хакејма постало критично, јер је противник пробио минска поља и одбрану, па су се развиле и беспоштедне крваве борбе 'прса у прса' између војника Осовине и легионара. Легионаре је на крају спасио јуриш њихових оклопних транспортера типа БРЕН са митраљезима. Међутим, иако су легионари чинили чуда и држали се изузетно храбро и жилаво, било је само питање времена када ће на крају морати да попусте, јер Немци и Италијани нападали су опет изузетно храбро и силовито. Тако је и било јер на крају је генерал Кениг заповедио пионирима инжењерцима да отворе пролаз кроз своја минска поља, па су се бранитељи Бир Хакејма у колони по један, под борбом, извукли из места. Након јуначког отпора извукло се и састало с британским војницима око 2.600 француских легионара.

Тиквеш је низија и етногеографска област која се налази у централном делу Македоније, односно јужном делу Републике Македоније. Највећа насељена места у овој низији су Кавадарци и Неготино, а већину становништва чине Македонци. Област је позната по производњи вина и јогурта.
Тиквеш се налази западно од Вардара, обухватајући три геоморфолошке целине: Тиквешку котлину, северни део висоравни Витачево и долину Раечке реке. Регије које окружују Тиквеш су Повардарје на истоку, Мариово на југу, Пелагонија на западу и Велешка регија на северу.

Прибилци () су насеље у Републици Македонији, у југозападном делу државе. Прибилци припадају општини Демир Хисар.
Насеље Прибилци је смештено у југозападном делу Републике Македоније. Од најближег већег града, Битоља, насеље је удаљено 35 км северно.
Прибилци се налазе у средишњем делу области Демир Хисар. Насеље је положено у горњем делу тока Црне реке, у долинском делу. Западно од насеља се издиже Плакенска планина, а североисточно Бушева планина. Надморска висина насеља је приближно 660 метара.
Клима у насељу је континентална.
По попису становништва из 2002. године Прибилци су имали 266 становника.
Претежно становништво у насељу су етнички Македонци (100%).
Већинска вероисповест у насељу је православље.

Аристовул је био један од седамдесет апостола. Био је брат апостола Варнаве и епископ Британије. 
Аристовул је рођен на Кипру. Последовао је апостолу Павлу, који га и помиње у посланици Римљанима (Рм 16, 10). Када је апостол Павле постављао многе епископе за разне крајеве света, тада је поставио и Аристовула за епископа британскога (енглеског). У Британији су били народи дивљи, неверни и опаки, и Аристовул је претрпео међу њима многе муке, беде и пакости. Ударали су га без милости, вукли по улицама, ругали му се и подсмевали. Ипак на крају он је дошао до успеха. Просветио је народе, крстио их у име Христа Господа, цркве поградио, свештенике и ђаконе посветио, и најзад, тамо у миру скончао.
Српска православна црква слави га 16. марта по црквеном, а 29. марта по грегоријанском календару.

Римско царство () је уобичајени назив за римску државу после реформи које је спровео Октавијан Август у последње три деценије првог века пре Христа. Предавгустовска држава се обично назива Римска република. Иако данас поставгустовску римску државу називамо Римско царство, република никада није формално укинута и републиканске установе, попут сената, наставиле су да функционишу све до средњег века.
Римско царство је управљало свим хеленистичким државама на Средоземљу, деловима блиског истока, северном обалом Африке као и келтским подручјима северне Европе, целим балканским полуострвом и деловима централне Европе. 
Последњи западноримски цар збачен је 476. године, међутим, царство се одржало на истоку, са седиштем у Константинопољу. Источно царство касније ће постати познато као Византија. 
Источно римско царство (Византија) наставило је да постоји, упркос честим кризама и нападима на западу и истоку, све до 1453. године, кад су Османлије освојиле Константинопољ. 
Касније државе на западу као што су (Франачко краљевство и Свето римско царство) и на истоку (руски цареви) користили су римско државнички назив све до модерног доба.
Огромно наслеђе Римског царства види се и данас у западњачким институцијама, праву, архитектури и многим другим подручјима живота.
Рим је почео са анексијом провинција у III веку пре нове ере, четири века пре него што ће достићи своју највећу територију, и у том смислу, Рим је био царство док се још њиме владало као републиком.
Републиканским провинцијама управљали су конзули и претори, који су били изабрани на једну годину и имали су "Империјум" „право командовања“.
Гомилање богатсва и војне моћи од стране неколико људи преко њихових провинцијских положаја био је важан фактор који је допринео трансформацији републике у аутократску империју. Касније, моћ императора изражена је као "империјум" (од ове речи порекло воде многе речи које означавају царство, као на пример, у Француском и Енглеском језику "Empire").
Али ова реч добија на значају тек касније у римској историји. 
Кад је пропала Римска република (509. п. н. е. — 31. п. н. е.), Октавијан Август, унук сестре Гаја Јулија Цезара учврстио је свој положај победом над јединим преосталим противником, Марком Антонијем, у бици код Акција 31. п. н. е.
Дотадашњи су догађаји радили у његову корист: Рим је због грађанског рата био у хаосу. Осим тога, Рим није био спреман прихватити власт деспота.
Октавијан је званично говорио да је спасио републику и пажљиво је своје нове моћи и повластице сместио у оквире старих републиканских институција и принципа владавине.
Октавијан је био лукав човек. Одбио је титуле које су римљани повезивали са монархијом. Настављено је са избором конзула, народни трибуни наставили су да предлажу законе а сенатори су и даље дебатовали у курији. Август је био тај који је увео принцип у коме цар контролише све крајње одлуке, уз подршку војне силе. 
Прво је распустио војску и организовао изборе. Изабран је на највиши положај у држави, на положај конзула. Године 27. п. н. е. званично је вратио власт римском сенату, па се понудио да се одрекне своје војне премоћи и власти над Египтом. Не само да је Сенат одбио његову понуду, него му је препустио и Хиспанију, Галију и Сирију. Мало након тога, Сенат му је доделио назив Августа ( = преузвишени).
Ипак, Август је знао да му положај конзула неће донети апсолутну моћ. Године 23. п. н. е. одступио је с тог положаја како би стекао друга два. Као прво, иако је био патрицијског рода узео је овлашћења народног трибуна, што му је омогућило да сазива сенат кад год хоће и одређује предмете за расправу. Такође, тај положај му је обезбедио и неприкосновеност () односно култну недодирљивост. Свакоме ко би се усудио да му се насилно супротстави претила је казна богова. Као друго, добио је највиша овлашћења тј. империјум () који је у време Републике припадао само конзулима и преторима. Империјум му је омогућавао да у свако доба командује римском војском која је искључиво њему дуговала верност.
Година 23. пре Христа обично се рачуна као година кад је Август постао римски цар. Ипак, више је волио грађанске титуле попут титуле "принцепса сената" () и „првог грађанина“. Као цар, Август је хладнокрвно и ефикасно уредио своје царство; његове су изузетне способности великим делом заслужне што се Римско царство одржало тако дуго. Увео је стандардизовани новац и порезе; изградио је бирократску структуру од припадника коњаничког сталежа и ослобођеника (бивших робова). Војницима је уредио начин плаћања и читав програм повлачења из службе после рока од двадесет година.
Био је вешт пропагандиста. Добио је подршку римских књижевника кад је постао покровитељ песника Хорација, историчара Тита Ливија и нарочито Вергилија. Да се свиди народу, користио је игре и посебне догађаје који су славили њега и његову породицу.
Као апсолутни владар царства, именовао је свог наследника. Тако је вратио обичај који је одбачен још приликом оснивања Римске републике као срамотан. У почетку је то требало да буде Марцел, син његове сестре, који се оженио Августовом кћери Јулију Старију. Међутим, Марцел је умро 23. п. н. е. Након Марцелове смрти Август је удао своју ћерку за Марка Агрипу, који му је главни помоћник, нарочито у војним питањима. Из тог је брака потекло петоро деце, три сина и двије кћери: Гај Цезар, Луције Цезар, Јулија Млађа, Агрипина Старија и Постум Агрипа (име „Постум“ значи да је дете рођено након очеве смрти). Август је усвојио своја два најстарија унука, Гаја и Луција, чиме је постало очигледно да их он сматра својим налседницима. Показао се широкогрудним и као очух, према Ливијиној деци из првог брака, Друзу Старијем и Тиберију Клаудију, након што су освојили велике делове средње Европе.
Агрипа је умро 12. п. н. е., а Ливијин син Тиберије се развео и оженио са Агрипином удовицом и то по Августовом налогу. Тиберије је учествовао у Августовој трибунској власти, али убрзо се повукао на Родос, вероватно зато што је осећао да Август даје предност Гају и Луцију. 
Када су и Гај и Луције умрли као младићи (4. односно 2. године после Христа, и како му је брат Друз умро још раније (9. п. н. е.), Тиберије је позван назад у Рим. Тада га је Октавијан Август коначно усвојио и тако одредио за наследника.
Октавијан Август је умро 19. августа 14. године нове ере. Убрзо га је сенат прогласио богом и уврстио у пантеон римских богова. Постум Агрипа и Тиберије су проглашени наследницима. 
Постум, који је тада живео повучено, одмах је убијен. Вероватно је Тиберије умешан у његову смрт.
Августова владавина портретисана је у литератури и уметности тога времена као „Златно Доба“. Август је положио темеље система који се назива принципат и који је трајао готово три века (27. п. н. е. — 284. н. е.). Првих двеста година принципата традиционално се називају добом Pax Romana.
Током овог периода царство је држано на окупу помоћу учествовања у цивилном животу, економских веза и заједничких културолошких, правних и религијских норми. Побуне у провинцијама нису биле честе, али гушене су брзо и без милости када би се догодиле, као у Британији и Галији. Шездесет година Јеврејско-римских ратова у другој половини првог века и првој половина другог века, биле су посебне по дужини и насиљу.
Тиберије, 14. — 37. н. е. 
Тиберије је био изузетно успешан генерал, освојио је Панонију, Далмацију и Рецију а привремено и делове Германије, тиме успостављајући темеље северне границе царства, али је остао упамћен као мрачан, повучен и суморан владар који заправо и није желео да постане цар. Плиније Старији Тиберија назива "tristissimus hominum" „најсуморнијим међу људима“.
Тиберије је, почетку своје владавине покушао да игра исту улогу као Август, приказујући себе као невољног јавног службеника, који није желео ништа више до да служи држави. Дуго се опирао да прихвати титулу принцепса али је на крају ипак прихватио моћи које му је сенат изгласао, међутим, упорно је одбијао да прихвати титуле oца нације, императора и августа.
Након смрти сина Друза Млађег, 23. године, Тиберије је постао још повученији да би се 26. повукао из Рима на острво Капри, препустивши администрацију царства бескрупулозном Луцију Елију Сејану и Квинту Суторију Макрону. 
Сејан је у Риму завео страховладу, али је напослетку погубљен због ковања завере против Тиберија.
Тиберија је наследио Гај, познатији као Калигула, једини преживели Германиков син, иако су према Тиберијевом тестаменту Гај и Тиберије Гемел — императоров унук — требали да буду заједнички владари.
Према хришћанској традицији за време Тиберијеве владавине, у провинцији Јудеји, Исус je разапет по наређењу Понтија Пилата.
Калигула, 37. — 41. 
Иако поједини историчари сумњају да је Калигула био умешан у Тиберијеву смрт, вероватно је да је стари цар умро природном смрћу. Преторијански префект Макрон, играо је кључну улогу у обезбеђивању Калигулиног престола. Калигула је прихватио моћи принципата које му је сенат поверио и 28. марта ушао у Рим где га је поздравила одушевљена маса. Пошто је био син омиљеног Германика, Калигула је описан као први цар коме су се дивили сви на целом свету. 
Упркос томе, Калигулина владавина остала је упамћена по сукобу са сенатом, мегаломанским грађевинским подухватима, његовој екстраваганцији и бројним скандалима. То је резултовало Калигулиним убиством почетком 41. године.
Клаудије, 41. — 54.
Клаудије је био први император кога је на престо довела подршка преторијанаца, а не сената. Стога се Клаудије на почетку своје владавине ослањао на преторијанце. За време Клаудија, Римско царство поново се проширило, по први пут после Августа. Провинције Тракија, Норик, Лукија и Јудеја припојене су царству али најважније је било освајање Британије 43. године. Сам Клаудије довео је значајна појачања римским снагама у Британији и отпочео припреме за офанзиву. Због његових напора, сенат га је почаствовао тријумфом.
Након неколико неуспешних бракова, Клаудије се по четврти пут оженио својом рођаком, Агрипином Млађом. Ускоро је усвојио и њеног сина Нерона, па су он и Клаудијев син, Британик, проглашени за заједничке наследнике. Међутим, већина античких историчара слаже се да је амбициозна Агрипина отровала Клаудија да би довела свог сина Нерона на власт. 
Нерон је деификовао Клаудија, али је неколико година касније наредио убиство његовог сина Британика.
Нерон, 54. — 68.
Нерон је дошао на власт са непуних седамнаест година. Испрва се налазио под јаким утицајем своје мајке, Агрипине, која га је и довела на престо. Упркос томе, Нерон је ускоро дошао у сукоб са мајком, која није желела да се одрекне свог утицаја над њим, и често се мешала у његов приватни живот. 
Нерон се ускоро ослободио Агрипининог утицаја. Временом, Неронова моћ је порасла, ослободио се саветника и ривала за престо а сам Сенека био је оптужен за проневеру и везу са Агрипином, али је успео да се ослободи оптужби. 
58. године, Нерон је започео нову аферу са Попејом Сабином, женом свог пријатеља и будућег императора, Отона. Пошто његов развод од Октавије и брак са Попејом није био политички изводљив док је Агрипина жива, после неколико неуспелих покушаја, Нерон је 59. наредио њено убиство.
Упркос Нероновој контроверзној политици, Царство је у том периоду успешно ратовало против Парћана, захваљујући одличном команданту Луцију Домицију Корбулону. Парћани су се морали привремено одрећи Јерменије и препустити је Риму.
До побуне је дошло у Британији, и она је угушена након велике борбе.
Другу половину Неронове владавине обележила је царева све већа екстраваганција и честе завере и побуне. Након Виндексове неуспешне побуне, последња и по Нерона погубна побуна догодила се марта 68. Гај Јулије Виндекс, гувернер Лугдунске Галије, побунио се против Неронове пореске политике. Луције Вергиније Руф, гувернер Горње Германије, добио је наређење да угуши побуну. У покушају да придобије подршку ван своје провинције, Виндекс је позвао Сервија Сулпиција Галбу, гувернера Тараконске Хиспаније да се придружи побуни и прогласи себе за императора насупрот Нерону.
Напуштен од свих, Нерон је извршио самоубиство у вили близу Рима.
Са Нероновом смрћу, 9. јуна 68. окончала се и Јулијевско-клаудијевска династија. Након вести о његовој смрти, Сенат је постхумно прогласио Нерона за јавног непријатеља да би задовољио Галбу (сенат је претходно и Галбу прогласио јавним непријатељем) који је именован за новог императора.
Неронова смрт увела је царство у грађански рат. Галба, који је постао цар уз помоћ шпанских легија, постајао је све непопуларнији и Риму због одбијања да даје новачене дарове војсци и због дисциплине коју је наметао. Његова финансијска политика такође је изазвала незадовољство. Почетком 69. године, трупе у Германији побуниле су се и прогласиле Вителија за цара.
Галбу су у Риму убили преторијанци, који су потом прогласили за цара Отона, бившег гувернера Лузитаније и једног од Неронових фаворита.
Пошто је Нерон и даље био популаран међу римском масом, Отон је вратио многе од његових сарадника. 
Убрзо је међутим дошло до сукоба са Вителијом у северној Италији. Отонове снаге претрпеле су пораз у бици код Бедријака. Отон је извршио самоубиство, а победничке Вителије снаге ушле су у Рим.
Вителије је, попут Галбе, дуговао свој положај провинцијским трупама. У Риму се међутим, његова управа показала непопуларном. Вителије је давао положаје члановима своје породице. 
Већ јула 69. дошло је до нове побуне у провинцијама, овог пута, војска на истоку прогласила је свог команданта, Тита Флавија Веспазијана за цара. Ускоро су га подржали и Илирик и Далмација па су присталице почеле напуштати Вителија. 
Вителија су, на сам дан уласка Веспазијанових трупа у Рим, убиле његове присталице да би задобиле наклоност новог императора.
Веспазијан, 69. — 79. 
Након хаоса грађанског рата, Веспазијан је поново стабилизовао државу и увео нови режим, основавши нову династију. Као вешт пропагандиста, Веспазијан је кроз амбициозне грађевинске подухвате давао легитимет својој власти. Један од најпознатијих подухвата биће изградња Флавијевског амфитеатра, познатог као Колосеум. 
Веспазијан важи за једног од најуспешнијих римских императора, заједно са Августом и Трајаном.
Тит 79. — 81. 
Тит је био успешан војни заповедник који се посебно истакао у Првом римско-јеврејском рату и освајању Јерусалима 70. године. Његова кратка владавина обележена је ерупцијом Везува 79. године која је уништила неколико градова у Напуљском заливу, Херкуланеум и Помпеју. Тит је завршио изградњу Колосеума, коју је започео Веспазијан. Тит је умро од грознице, после само две године владавине. Поједини антички историчари наводе да је његов брат, Домицијан, убрзао његову смрт, али поузданост ових тврдњи није велика. Тит је деификован одмах после смрти.
Домицијан, 81. — 96. 
Домицијан је провео младост и рану каријеру у сенци свог брата.
Оваква ситуације одржала се и током владавине његовог оца, Веспазијана, који је постао цар 69. након периода познатог као "Година четири цара".
Док је Тит држао многе важне положаје за време очеве владавине, Домицијану су остављене почасне функције али он није имао праву моћ.
Домицијанову владавину обележио је рат са Дачанима и освајања римског генерала Агриколе у Британији. Домицијанова економска политика и беспоштедба борба против корупције и непотизма обезбедиле су да током његове владавине бирократски апарат делује ефикасно као никада раније. Међутим, Домицијан није био популаран. Себе је посматрао као новог Августа, божанског владара који води Римско царство у еру просперитета. Домицијан је сам био цензор и водио је рачуна у јавном моралу.
Цар је убијен 18. септембра 96. у дворској завери.
Домицијанова смрт обрадовала је сенат и одмах након што је Нерва проглашен за цара, изгласана је забрана сећања на убијеног цара. Негови новчићи и статуе су истоплљени, његови лукови срушени а име избрисано из свих јавних списа.
Његовом смрћу окончана је владавина Флавијеваца.
Нерва, 96. — 98.
Сенат је за новог императора прогласио Нерву, дугогодишњег званичника на двору за време Нерона и императора из дома Флавијеваца. Нерва је постао император у шездесетпетој години, и био је први император у дотадашњој историји кога је изабрао Сенат. Као нови владар, Нерва је обећао да ће обновити грађанске слободе које су биле умањене за Домицијанове аутократске владавине. Нервину владавину карактеришу финансијске потешкоће и његова неспособност да контролише војску. Побуна преторијанаца у октобру 97. године присилила је Нерву да усвоји наследника. Биће то почетак система адопције, у коме ће император одређивати наследника путем усвајања, систем који се показао као одлично решење у наредном периоду.
Нерва је усвојио Трајана, младог и веома популарног генерала, као наследника. 
После једва петнаест месеци проведених као император, Нерва умире природном смрћу, 27. јануара 98. године. Трајан га је одмах наследио и деификовао.
Трајан, 98. — 117. 
Трајанова владавина означава највећи територијални обим империје а Трајан је сматран једним од најбољих императора. Већ и пре но што је постао император, Трајан је био познат као способан генерал са великим угледом у војсци. Као цар, највише је упамћен као војни командант и освајању Дакије и Месопотамије.
Трајанова победа и освајање Дакије умногоме је ојачало царске приходе, поред огромног плена, Рим је сада контролисао дачке руднике злата којима је управљао царски Прокуратор из редова витезова "(procurator aurariarum)".
У спомен римске победе у дачким ратовима подигнут је Трајанов стуб, на коме су забележени најважнији догађаји и ток рата и који пружа драгоцене податке о римском друштву на почетку II века нове ере.
Трајан се бавио пословима администрације а током овог времена отпочео је своју преписку са Плинијем Млађим. Једна од тема била је и однос према хришћанима у провинцији Понт, где је Плиније служио као гувернер. 
Трајан је подигао многе знамените грађевине и Риму, међу којима је најпознатији Трајанов форум. У овом периоду Трајан је формализовао систем знан као "Alimenta", социјални програм чији је циљ био пружање помоћи сирочади и сиромашној деци у Италији. Систем је обезбеђивао новчана средства, храну и субвенционисано образовање. У почетку се програм финансирао из плена задобијеног у дачком рату а касније из пореза на имовину и добротворних давања.
Трајанова владавина означила је период највеће моћи царства, а Трајан је традиционално сматран једним од најбољих императора. По доласку новог императора сенат би га дочекивао фразом: "буди срећнији од Августа и бољи од Трајана" (лат. "Sis felicior Augusto, melior Traiano"). 
Трајан је добио и почасну титулу "Optimus" "најбољи".
Хадријан, 117. — 138. 
Пошто је био Трајанов штићеник, Хадријан је био најближи томе да наследи престо иако га Трајан није званично усвојио што је учинио тек на самрти, и по неким изворима, на инсистирање супруге Плотине која је подржавала Хадријана. Пошто је документ потписала сама Плотина, могуће је да је Трајан тада већ био мртав.
Осигуравши подршку и сената и уклонивши Лусија Квијета, популарног генерала блиског Трајану, Хадријан је консолидовао свој положај. Одмах се посветио сузбијању јеврејске побуне а одмах потом лично је дошао на дунавску границу царства и постарао за тамошње послове. 
Хадријанова владавина највећим делом остала је мирна, за разлику од Трајанове експанзионистичке политике, Хадријан се одлучио за одбрану постојећих граница. 
Оваква политика подразумевала је подизање јаких утврђења на границама царства. Најпознатији такав подухват јесте изградња зида на северу данашње Енглеске, познатог као Хадријанов зид. На Дунаву и Рајни подигнут је низ утврђења и постаја. Хадријанова политика тежила је миру кроз демонстрацију римске моћи која је имала да учини утисак на потенцијалне непријатеље и одврати их од напада.
Хадријан је умро 10. јула 138. у својој вили у месту Баје, у 62. години. 
Историчари описују Хадријана као најсвестранијег римског цара, склоног космополитизму. Цар је често волео да демонстрира своје интелектуалне вештине а највише је ценио уметност чији је био велики покровитељ. Његова вила код Тибура (данас Тиволи, Италија) најфинији је пример александријског врта у римској архитектури.
Сам Хадријан писао је поезију на латинском и грчком језику а написао је и детаљну аутобиографију. Хадријан, страствени хеленофил, први је римски император после Нерона (који је такође био велики љубитељ грчке културе) који је носио браду што ће следити скоро сви императори након њега, али не због љубави према грчкој култури, већ због постојећег тренда. Као заштитник хеленистичке културе, Хадријан је био упознат са делима филозофа Епиктета, Хелиодорија и Фаворина. Иако није укинуо ропство, Хадријан је изменио правни систем да би ублажио тежак положај робова и забранио је мучење. Многи каснији историчари сматрају Хадријана мудрим и праведним владарем, Шилер га је назвао "Првим слугом царства" а британски историчар Едвард Гибон диви се његовим "огромном и непресушном генију" а 1776. рекао је да је Хадријаново доба део "Најсрећнијег доба у људској историји."
Антонин Пије и Марко Аурелије, 138. — 180.
Један од првих поступака Антонина као цара (владао од 138. до 161.) је да убеди сенат да деификује Хадријана, што је испрва одбијено. Његова владавине најмирнија је у историји принципата. Нема ниједног доказа да је Антонин икада учествовао у војном походу, нити да је уопште видео, а још мање командовао римском војском. 
Ипак, у Британији, Антонин је водио агресивнију политику у односу на ону свог претходника, Хадријана, по царевим инструкцијама, нови гувернер Британије, Квинт Лолије Урбик, почео је инвазију са циљем освајања јужних делова Шкотске. Задобивши неколико значајних победа, подигао је Антонинов зид који је напуштен већ након двадесет година. 
Антонин је управљао царством ослањајући се на гувернере провинција али и путем директне комуникације царским писмима, од којих су неколицина јавно објављивана. За разлику од Хадријана, Антонин је само једном напустио Италију.
Како је царево здравље почело да слаби, Марко је постепено преузимао државне дужности. Антонин је умро 7. марта 161. у 74. години. Његова владавина најдужа је после Августове, само неколико месеци дужа од Тиберијеве. Антонинови наследници, Марко Аурелије и Луције Вер одмах су деификовали свог претходника.
Марко Аурелије и Луције Вер били су веома популарни. Међутим, Вер је умро од куге након повратка са похода, 169. године, па је тако Аурелије остао једини цар. Владавина Марка Аурелије обележена је скоро непрекидним ратовањем са Германским и Сарматским народима на Дунаву, а велики део своје владавине император је провео на граници. Током овог похода, Марко је написао једно од својих најпознатијих дела, "Самоме себи" "(Meditationes)" због којег је задобио велику славу о остао у историји познат као "Цар Филозоф". Аурелује је један од главних представнике касне стоичке школе.
Комод, 180. — 192. 
Комод је био први император "у пурпуру рођен", тј. рођен за време владавине свог оца. Исто тако, Комод је био први император који је наследио свог биолошког оца, још од како је Тит наследио Веспазијана 81. године. 
Још у младости, Комод је пратио свог оца, Марка Аурелија, током његовог рата на Дунаву, против Маркомана,Квада и Јазига.
Комод је 177. године и званично проглашен за "августа" па је тако био очев савладар.
Наком смрти Марка Аурелија током војне кампање на Дунаву, Комод је остао једини цар и одмах је закључио мир са Германима, и у Риму прославио тријумф. Међутим, млади император показао се незаинтересованим за државна питања, већ је живео на својим имањима, владајући путем својих миљеника. Ускоро је дошло до пораста корупције и немира у провинцијама, а император је показивао све већу суровост и каприциозност. Након низа завера, Комод се потпуно повукао из јавног живота, те је на свом имању изван рима вежбао рвање и гладијаторске борбе.
Комодова мегаломанија узимала је све већег маха. После једног пожара Комод се прогласио новим Ромулом и поново основао град, преименујући га у "Colonia Lucia Annia Commodiana". Сви месеци у години преименовани су да би одговарали једном од Комодових дванаест имена: "Lucius", "Aelius", "Aurelius", "Commodus", "Augustus", "Herculeus", "Romanus", "Exsuperatorius", "Amazonius", "Invictus", "Felix", "Pius". Легије су добиле име "Commodianae" а чак је и сам сенат назван "Комодов Срећни Сенат". Његова палата и сви римљани понели су име "Commodianus" а дан на који су ове реформе донете имао је да буде назван "Dies Commodianus", "Комодов дан".
Комод је убијен у дворској завери, 31. децембра 192. а сенат је увео забрану сећања и наредио да се сруше његове статуе и јавни натписи са његовим именом.
Комодовом смрћу почео је период нестабилности назван Година пет царева. Сенат је за цара изабрао Пертинакса, префекта града Рима, али његова владавина није дуго потрајала, тек 86 дана. Незадовољни преторијанци убили су Пертинакса, да би на аукцији понудили титулу цара ономе ко им понуди највише новца.
Дидије Јулијан, сенатор и бивши конзул понудио је највише, па су га преторијанци поздравили као императора и отворили капије палате. Под притиском војске, сенат је потврдио његов избор, али ни Јулијанова владавина није потрајала много дуже од оне његовог претходника. Његов избор за цара изазвао је протесте широм престонице а у провинцијама су избили немири и тројица претендената на престо оспорила су Јулијанов избор за цара. Песценије Нигер у Сирији, Клодије Албин и Септимије Север у Панонији. Сходно договору са Албином, Север је марширао према Италији. Како је ускоро добио подршку читаве Италије, Јулијанов пад био је неминован. Сенат је прогласио Севера за цара и издао налог за Јулијаново погубљење. Свргнутог цара убио је у палати војник.
Након што је распустио преторијанску гарду, Север се окренуо борби са претендентима. У биткама код Кизика и Никеје победио је снаге Песценија Нигера, а коначну победу у грађанском рату однео је над Клодијем Албином у бици код Лугдунума у Галији.
Поставши тако једини господар царства, Север је отпочео нову династију.
Септимије Север, 193. — 211. 
Долазака Септимија Севера на власт, означио је опоравак царства након епохе пропадања под Комодом. Иако је Север завео војну диктатуру, уживао је популарност међу масама, пошто је повратио стабилност и увео одлучне мере против корупције у вишим класама. Ипак, Северови односи са сенатом увек су били затегнути, будући да је за време његове владавине погубљен велики број сенатора.
Последње година Северове владавине обележио је његов поход на Каледонију (део данашње Шкотске) у Британији. Пошто га је болест спречила да настави поход, Север је склопио мир, али је убрзо умро у Еборакуму (данашњи Јорк, Енглеска) оставивши синове Каракалу и Гету као заједничке владаре.
Каракала, 211. — 217. 
Заједничка владавина Каракале и Гете показала се неодрживом. После само десет месеци савладарства, Каракалини војници убили су Гету на састанку који је њихова мајка, Јулија Домна, сазвала ради њиховог помирења. Каракала је прогласио damnatio memoriae (забрану сећања) против свог брата.
Каракалину владавину обележила је девалвација римског златника, раскошни грађевински подухвати и све већи порески намети којима се издржавала војска, на чију се подршку Каракала ослањао. 
Каракалин едикт из 212. године коме је свим слободним становницима Римског царства додељен статус римских грађана, најзначајнији је догађај у овом периоду.
Касније историја придала је велики значај каракалином едикту.
Након успешних похода против Алемана у Германији и Карпа и Јазига на Дунаву, Каракала је напустио Рим и отишао на исток, где је планирао поход против Парћана.
На путу из Ефеса, недалеко од места Харан у данашњој јужној Турској, Каракалу је убио један од официра из његове личне гарде. Преторијански префект, Макрин, вероватно је стајао иза убиства, а војска га је одмах прогласила за цара.
Елагабал и Александар Север, 218. — 235. 
Макрин је узбрзо постао веома непопуларан међу војском због неспособности у рату са Парћанима. Преживели чланови династије Севера, Јулија Меза, Јулија Соемија и Јулија Мамеја сковале су заверу да за новог цара поставе четрнаестогодишњег сина Јулије Соемије, Елагабала. Макрин је поражен у бици код Антиохије чиме је сукоб решен у Елагабалову корист.
Међутим, млади и неуравнотежени цар, показао се потпуно неспособним, те се предао декаденцији и поштовању римљанима непознатог и одбојног култа бога Ел-Габала), те био под контролом своје мајке.
Незадовољни преторијанци убили су Елагабала и његову мајку, а за цара је проглашен његов рођак, син Јулије Мамеје, Александар Север.
Млади Александар показао се као способнији и уравнотежени владар, али и он се налазио под потпуном контролом своје мајке и баке, што је било изузетно непопуларно у војсци. 
Цар је био приморан да гуши побуне, а дошло је до рата са Парћанима у месопотамији и њиховим наследницима, Сасанидима. Дошло је до инвазије Германа и Сармата на Дунаву и Рајни. 
Неискусни цар пожурио је на бојиште, али су га у Мајнцу, заједно са мајком, убили незадовољни војници који су прогласили Максимина Трачанина за цара.
Смрт Александра Севера означио је пропаст династије Севера и почетак педесетогодишњег периода познатог као Криза трећег века, у коме је Римско царство дошло на руб пропасти.
Криза трећег века, позната и као Војна анархија је период у римској историји током којег је дошло до драстичних промена у римској држави и друштву. Комбинација неколико фактора довела је царство на руб пропасти. Инвазије варварских племена, серија грађанских ратова, куга и економски колапс истовремено су погодили римски свет и цивилизацију.
Принципат, систем који је засновао Октавијан Август, током овог бурног времена, престаје да постоји. Због нејасних закона наслеђивања долази до кризе власти. Непрекидни грађански ратови и смене царева на престолу уносе нестабилност, чиме је царство значајно ослабљено.
Друго велико обележје овог доба јесте крах новчане привреде и депопулација некада великих градова, што је било посебно изражено у западном делу царства. Вредност римског новца постојано је опадала да би за време владавине императора Аурелијана (270—275.) постала потпуно безвредна. Велика инфлација доводила је до подизања цена и поскупљења основних намирница што је пак узроковало померање становништва из градова на село. 
Велики трошкови плаћања војске и расипништво појединих императора делимично је било одговорно за овакво стање. Још је Нерон први значајно девалвирао вредност новца да би од његовог времена, већина царева постепено смањивала садржај племенитих метала у новцу чиме су са истом количином злата и сребра могли ковати више новца. Због овога, инфлација је значајно нарасла а римска држава нашла се у економским потешкоћама. 
Како су се средства смањивала, императори су прибегавали драстичном повећању пореза да би могли плаћати војску — која је била основни ослонац царева у овом добу — чиме се повећавао притисак на средњу класу и сиромашније слојеве становништва. Тешки порези доводили су популацију у тежак положај те су се све чешће слободни људи стављали под заштиту великих земљопоседника на чијим су имањима радили. Међутим, постепено су овиме губили слободу и бивали везани за земљу чиме су ударени темељи средњовековном феудализму.
Још један важан фактор слабљења царства јесте крах унутрашње трговине. У доба принципата, широм царства функционисала је разграната трговачка мрежа, провинције су међусобно трговале а трговачке руте биле су безбедне и трговци су релативно лако и брзо могли да обављају своје послове широм империје. 
Грађански ратови и унутрашњи сукоби учинили су путовања несигурним и опасним а пад вредности новца доводио је до све већих потешкоћа у размени добара. Овакве промене најављивале су доба мањих децентрализованих месних економија — уместо једне велике трговачке мреже из доба принципата — у средњовековној Европи.
Велики земљопоседници, будући да више нису могли сигурно извозити своја добра, производили су сада углавном за своје потребе. Уместо увоза хране из већих градских центара, храна је директно гајена на сеоским имањима и диструбуирана месно. Тако су већи сеоски поседи постајали самодовољни. 
Због свега овога, месни великаши, будући да су били све независнији од централне власти, нису више поштовали ауторитет државе и чак су пружали све већи отпор при сакупљању пореза. 
Богатство се више није мерило урбаним статусом и положајима у цивилном градском животу, већ власништвом над великим пољопривредним површинама у руралним пределима. Шире масе становништва полако су изгубиле тешко стечене грађанске и политичке слободе и постајале зависне од великих земљопоседника и месног племства (колони). Средња трговачка класа скоро је ишчезла опадањем трговине и депопулацијом градова — иако је у источним деловима царства овакав процес био мање изражен него на западу.
Кризу трећег века можемо посматрати као почетак дугог процеса који је од света класичне антике водио у рани средњи век.
Током периода од педесет година (234. — 284.) на престолу се сменило више од двадесет царева, од којих је већина имала веома кратке владавине а многе су убили њихови војници. Овај период карактерише велика политичка нестабилност и анархија, као и све учесталији упади варварских народа преко Рајне и Дунава, па се тако често грађански ратови унутар самог царства поклапају са периодима најезде варварских племена.
Већ средином трећег века, као резултат велике нестабилности и честих грађанских ратова, долази до фрагментације царства. 260. одваја се тзв. Галско царство, а десет година касније и Палмирско царство. Цар Галијен ни после дуготрајног рата није успео да поново уједини империју, али то је учинио Аурелијан (владао 270. — 275.), али након његовог убиства грађански ратови наставили су се, до Диоклецијанове победе над ривалом Карином чиме је окончано доба кризе и почео период познат као Тетрархија.
Долазак Диоклецијана на власт представља јасну прекретницу у римској историји. Криза трећег века променила је римски свет. Свестан тога, Диоклецијан отпочиње са низом реформи које имају за циљ регенерацију царства, војно, економски и политички. Како је нестало римског принципата, нови господар царства, Диоклецијан, успоставља Доминат. Царска власт више није врховна магистратура већ постаје аутократска и деспотска. Стари републикански оквир, који се упорно одржавао током принципата, бива потпуно уклоњен Диколецијановим реформама. Непрекидне узурпације и грађански ратови током III века, нагнали су Диколецијана да уздигне царску власт на виши ниво. Уздижући цареву личност изнад свих осталих, Диоклецијан пре свега жели да учврсти власт владара и спречи узурпације и политичку нестабилност која је мучила римску државу током већег дела трећег века. Тако цар постаје апсолутни господар својих поданика, његова власт потиче директно од богова (Константин ће додатно проширити Диколецијанов концепт и у њега ће увести хришћанство и монотеистичког Бога) и више не зависи толико од световних фактора колико од оноземаљског. 
Уводи се компликовани дворски церемонијал, по узору на источњачке дворове (пре свега Сасанидску Персију). Између осталог, уводи се и проскинеза, као највидљивији показатељ промене карактера власти.
У политичком смислу, најважнија Диоклецијанова реформа је увођење система познатог као Тетрархија (реч потиче из Грчког и има приближно значење "Владавина четворице"). Царство се дели на два дела (подела је заправо административног карактера, обе половине и даље се сматрају деловима једне, целовите империје), источни и западни. 
Како се показало током кризе трећег века, читава територија царства постала је превише велика да би успешно била контролисана из једног центра и да би њоме могао да влада само један владар. Стога, Диоклецијан уводи владарски колегијум од четири владара. По један август и по један цезар. Временом, цезар би заменио августа а колегијум би био допуњен избором два нова цезара.
Административно, иако је Рим остао номинална престоница, ради боље одбране царства бирају се нове престонице. Никомедија, Диоклецијаново седиште као августа источне половине царства, Сирмијум, седиште Галерија као цезара на истоку, Медиоланум (Милано), Максимијаново седиште као августа запада и Августа Тревирорум (данашњи Трир у Немачкој), престоница Константина Хлора, цезара на западу.
Успон Диоклецијана на власт означио је и почетак нове епохе. Диоклецијан је изградио нови систем управљања царством који је назван Тетрархија (грчки "владавина четворице"). Састављен је колегијум од четири владара, два августа и два цезара. По један август, као старији цар, имао је да влада источном и западном половином империје, уз помоћ колеге, цезара. Предвиђено је да се августи повуку и да их замене њихови цезари, док би колегијум био попуњен избором нова два цезара.
У почетној фази тетрархије, Диоклецијан је владао источном половином царства, док је за августа на западу уздигао Максимијана. Да би се успешније решили многобројни проблеми широм простране територије царства, Диоклецијан је изабрао по једног цезара на западу и истоку. На истоку је изабран Галерије а на западу Констанције Хлор.
Диоклецијанову владавину обележили су сукоби са Сарматима на Дунаву и Балкану, побуне у Египту и рат са Персијом као и прогон хришћана.
Диоклецијан је абдицирао 305., поставши први римски цар који се добровољно одрекао престола. Уследили су сукоби Константина, Максимијана и Максенција на западу, Лицинија и Максимина на истоку. 
Константин и Лициније изашли су као победници из серије грађанских ратова. 324. Константин је победио Лицинија и постао једини цар читаве империје. 

Свети мученик Савин Мисирац је био родом из града Хермопоља. Он је био старешина у том граду. За време једног гоњења хришћана он се удаљио у неку планину са многим другим хришћанима, и затворио се у једну колибу где је проводио време у посту и молитви. +Међутим проказао га је неки просјак, који му је храну доносио и коме је Савин многа добра учинио. Савин, са још шесторицом је ухваћен од војника, везан и на суд отеран. После великих мука бачен је у реку Нил где је преминуо 287. године.
Српска православна црква слави га 16. марта по црквеном, а 29. марта по грегоријанском календару.


Битка код Азенкура () је била једна од битака Стогодишњег рата и одиграла се 25. октобра 1415. године у северној Француској, крај места Азенкур. Битка је вођена по киши на дан Светог Криспина између енглеске и велшке армије краља Хенрија V и француске војске краља Шарла VI. Француском војском није лично командовао онемогућени краљ, већ његов главни заповедник војске (Констабл) Шарл Д'Албре.
Битка је позната по коришћењу енглеског дугог лука, а стрелци су чинили већи део енглеске војске. Битку је такође овековечио (и донекле додао фиктивне елементе) Вилијам Шекспир у својој драми Хенри V. Иако се учврстило веровање о одлучујућој победи Енглеза упркос чињеници да су били бројчано далеко инфериорнији, нова истраживања се не слажу са овом тврдњом.
Хенри -{V}- је извршио инвазију на Француску из више разлога. Надао се да ће ојачати своју позицију у Енглеској водећи популаран рат у иностранству. Желео је да побољша своју финансијску позицију освајајући поседе у Француској који би му обезбедили приходе. Желео је такође да учини што више француских племића својим заточеницима, надајући се да би платили откуп или од француског краља изнудили новац за свој повратак кући. Докази такође показују да је неколико великаша у области Нормандије обећало Хенрију да ће му завештати своје поседе, али је француски краљ конфисковао њихове поседе.
Хенријева војска, која је бројала око 12.000 људи, искрцала се 13. августа 1415. године у северној Француској и опсела луку Арфлер. Опсада је трајала дуже него што је било очекивано. Град се предао 22. септембра, али га енглеска војска није напустила до 8. октобра. Сезона за вођење кампање се ближила крају и енглеска армија је претрпела многе губитке због епидемије. Хенри је одлучио да премести главнину своје војске (отприлике 9.000 војника) до луке Кале, јединог енглеског утврђења у северној Француској, где би она могла да се поново снабде храном, опремом и муницијом потребном за наставак кампање наредне године. 
Током опсаде, Французи су успели да сакупе бројну војску која се оформила у околини Руана. Ово није била феудална војска како се то обично мисли, већ војска плаћена на начин веома сличан енглеском систему. Французи су се надали да ће сакупити око 9.000 људи. Када је Хенри V кренуо на север, Французи су му пожурили у сусрет да га блокирају код реке Соме тесу га натерали да опет окрене на југ и онемогућили му да стигне до Калеа. Енглези су на крају успели да пређу реку код Перонеа и поново кренули на север. Без заштите коју им је пружала река, Французи су оклевали да даљим инсистирањем на директном сукобу. Ограничили су се на то да само прате Хенрија и његову војску, док су с друге стране позивали локалне племиће да им се придруже. Око 24. октобра могло је доћи до битке, међутим Французи су се повукли у ишчекивању појачања. Следећег дана Французи су започели преговоре као тактику одлагања, али Хенри је наредио својој војсци да крене у напад и започне битку коју би радије избегао с обзиром на стање његове војске. Енглези су имали мало хране, прешли су 260 миља у року од две и по недеље, дизентерија је владала међу њиховим редовима и поврх свега су морали да се сукобе са бројнијим и добро опремљеним наоружаним Французима. Међутим, Хенрију је било преко потребно да се домогне сигурности у Калеу и знао је да ако буде још чекао, Французима ће стићи још појачања.
И поред тога, Французи су претрпели катастрофални пораз, не само у погледу броја изгинулих, већ и због великог броја изгинулих племића највишег ранга. Победа је отворила Хенрију могућност да оствари све своје циљеве. Уговором у Троју (1420.) Французи су га прихватили као регента и наследника француског престола. Ово је потврђено његовим браком са Катарином Валоа, ћерком краља Шарла VI.
Ипак, Хенри Пети није доживео да наследи трон Француске. Године 1422, док је осигуравао положај против даље француске опозиције, умро је од дизентерије у тридесет четвртој години, два месеца пре смрти Шарла -{VI}-. Наследио га је његов млади син Хенри Шести, током чије владавине су Енглези истерани из читаве Француске, сем Калеа, захваљујући војним успесима француске војске, предвођене Јованком Орлеанком, и новим краљем, Шарлом VII.
Битка се водила у пролазу који су сачињавале азенкурска са једне и трамкурска шума са друге стране. На северној страни пролаза са поставила војска Шарла Д'Албреа, констабла Француске, да блокира пролаз ка Калеу. Ноћ 24. октобра је затекла обе армије на отвореном, и Енглези су имали мало заклона од јаке кише која је падала. Рано ујутру наредног дана, Хенри је поставио своју војску (сада састављену само од девет стотина тешких пешака и пет хиљада стрелаца, као последица дизентерије) у бојни поредак. Вероватно је да су се стандардне три групације распоређене у линију, свака са својом коњицом витезова и тешких оклопника на боковима и тешком пешадијом у средини. Енглески витезови су били оклопљени у јаке гвоздене кациге и постављене кожне јакне, испод којих су носили верижне тунике кратких рукава. Били су постављени у четири реда дубоку формацију раме уз раме. Енглески стрелци су били постављени испред њих у троугаоне формације са зашиљеним штаповима пободеним у земљу да би ослабили јуриш коњице, скоро истоветно као у бици код Кресија. Многи енглески стрелци су били голи испод појаса, због дизентерије добијене током марша. Последњи оброк Енглези су имали пре четири дана и, након што су једном заузели формацију, стрелцима је било забрањено да из ње иступају, те би се олакшавали тамо где би стајали.
Французи су се груписали у три велике четрдесет људи дубоке линије (назване "battles") у којима су били распоређени и витезови. На сваком крилу је било постројено хиљаду и сто тешко оклопљених коњаника, од којих су већина били „крем“ француског племства, укључујући дванаест принчева краљевске крви. Центрум је сачињавала тешка пешадија а заштитницу девет хиљада тешких коњаника. Све укупно, било је тридесет и шест хиљада Француза наспрам пет хиљада и девет стотина Енглеза.
Битан фактор у бици је терен, који је био веома блатњав од скорашњих киша. Дубоко блато је ишло у прилог Енглезима, јер када би тешко оклопљени француски витезови једном пали, не би могли да устану, што их елиминише као ефективну борбену јединицу. Блато је било довољно дубоко да се један витез угушио након што је оборен у њега. Блато је такође утицало на спречавање француске артиљерије да учествује у бици. Француски самострелци су, као и обично, били постављени иза витезова и тешке пешадије, са чим се Д'Албре није слагао, пошто се сам поставио у прве редове. Француски извори кажу да је Хенри Пети пре битке уверио своје племство да ће сви, уколико буду ухваћени, бити поштеђени и откупљени натраг. Међутим, обични војници неће бити те среће, те им је поручио да би било боље да се боре за свој живот.
Током три часа после свитања није било битке; затим је Хенри, схвативши да Французи неће напредовати, померио своју армију напред. На око четири стотине јарди од француске линије, након што су укопали дрвене кочеве (зване pealings) под таквим углом да одбију коњицу, битку су једним плотуном отпочели велшки стрелци. Треба приметити да су овакви посебни кочеви били иновација и да их, у две сличне битке овој, код Кресија и Поатјеа, стрелци нису имали.
Француске снаге нису представљале сређену војску, већ групу витезова који су се окупили на позив Шарла Шестог. Били су недисциплиновани и немарни према грешкама учињеним код Кресија и Поатјеа, и веома би брзо кретали у акцију. Француски тешки оклопници су јурнули на енглеске стрелце, само да би били скоро потпуно уништени и нагнани у збуњујућ бег. Констабл лично је био на челу борбене линије тешке пешадије која је, оптерећена оклопом, споро напредовала кроз дубоко блато, мучећи се да допре до енглеских пешака. Незграпно напредујући кроз блато, представљали су лаке мете за енглеске стрелце. Међутим, постало је још горе након што су стигли до енглеских редова. Француски редови су били толико тесно збијени да би војници једва подизали оружје да нападну непријатеља. Број жртава се, ипак, почео повећавати. Французи су успели да организовано нападну непријатељске редове и са добрим учинком. Танка линија бранилаца је била потиснута назад, и краљ Хенри је скоро оборен на земљу. У овом тренутку су се енглески стрелци, користећи секире, мачеве и друга оружја, пробили у отворе настале међу сада већ неорганизованим Французима, који нису могли да се изборе са својим неоклопљеним нападачима и били побијени или заробљени. Друга линија Француза је стигла, само да би била окружена мелеом. Њене вође, као и оне из прве линије, су били побијени или заробљени. Заповедници треће линије су тражили и нашли смрт у бици, док су њихови људи јахали у безбедност.
Једини успех Француза је био напад Исамбара од Азекура, који је изашао из замка Азенкура, на краљев пртљаг. Мислећи да му је нападнута заштитница и да ће нападачи наоружати заробљенике, Хенри је наредио да се исти побију сви до једног (заробљеници су лако могли да дођу до оружја које је било разбацано свуда по пољу). Племићи и старији официри, желећи да задрже могућност откупа талаца, су одбили Хенријево наређење, тако да је крвави посао запао обичнм војницима. Хенријеви поступци су можда били нечовечни, али уколико би се заробљеници наоружали, његова војска је могла бити здробљена између француских снага и заробљеника.
Ујутру се Хенри вратио на поље и убио сваког рањеног Француза који је преживео ноћ на отвореном. Све племство је већ било одведено, а било који од простих војника који је остао на пољу је био претешко рањен да би могао да преживи без медицинске помоћи. Укупни енглески губици су бројали тринаест тешких оклопника (укључујући Едварда од Норвича, другог војводу од Јорка, унука Едварда Трећег) и око стотину пешака. Французи су изгубили најмање дванаест хиљада људи и више рањених, укључујући констабла, тројицу војвода, петорицу грофова и око деведесет барона; хиљаду је одведено у заробљеништво, међу њима војвода од Орлеана (познати песник Шарл од Орлеана) и Жан ле Менгр, маршал Француске.
Када је сер Пирс Лег рањен у бици код Азенкура, његов мастиф је стајао над њим и бранио га кроз многе сате битке. Иако је Лег касније умро, мастиф је враћен његовом домаћинству и био је основа за мастифе Лајм Хола. Пет векова касније овај педигре је постао један од најзначајнијих за формирање врсте енглеског мастифа.
Дуго се сматрало да познати поздрав са два прста потиче од гестова енглеских стрелаца који су се борили код Азенкура. Наиме, прича каже да је, пркосећи Французима који би одсекли два прста десне руке ухваћеним стрелцима, тај знак осмишљен од стране оних који нису били осакаћени.
Ово можда има неке чињеничне основе — Жан Фроасар (око 1337. — око 1404) је био историчар и аутор Хронике, документа који је најбитнији за схватање Европе четрнаестог века и суштине Стогодишњег рата. Прича о Енглезима који са два прста машу Французима је испричана у првом лицу од стране Фроасара, мада то није био опис битке код Азенкура (коју сам историчар није ни доживео), већ другог инцидента у вези са опсадом неког замка. Дакле, овај поздрав је највероватније коришћен код Азенкура, али није тамо и настао.


Авион Арадо -{Ar 65}- је био немачки двокрилни ловац једносед, наследник авиона Арадо Ar 64. Такође је веома личио на њега. Једина већа разлика је било коришћење 12-цилиндричног мотора, уместо звездастог код Арада -{Ar 64}-, а повећан је и размах крила.
Почетком тридесетих Немачка је постала једна од најразвијенијих земаља Европе, премда је стварање ратног ваздухопловства било под забраном. У то време Немачки спортски савез имао је приближно 50000 чланова. Једна од немачких ваздушно-транспортних школа, припремала је поред цивилних и војне пилоте. На тај начин се прикривало јавно нарушавање Версајског споразума, који је ограничавао број пилота и ваздухопловног особља. Министарсво одбране је преко свог авијациског штаба образовало малу али продуктивну авио-индустрију. Она је добила задатак да развија војне авионе за потребе тајно створеног ратног ваздухопловства. Две авио-компаније су активно узеле учешће у изради ловачког авиона, Арадо и Хајнкел. Главни конструктор предузећа Арадо, Валтер Ретхелм већ је имао искуства радећи на једноседима СД I и СД II. Први конструисан авион, био је школски ловац једносед Ar 64. Без обзира на обичну конструкцију и слабе карактеристике, он је представљао основни корак ка изградњи првог серијског ловца за Луфтвафе, Ar 65.
Свој први пробни лет, Арадо Ar 65 извео је 1931. године. Први прототип новог ловца, имао је конструкцију сличну претходнику (Ar 64), осим новог дванаестоцилиндричног мотора са воденим хлађењем, БМВ-VI 7.3 снаге 500/750 КС. Испитивања у току лета тог и још два прототипа, показала су потребу за уношења измене у конструкцији. Нови Ар 65д почео је са испитивањем 1932. године. Имао је бољи преглед из кабине, спуштенији задњи део трупа као и допунски држач крила. Услед тих измена, авиону је повећана тежина. Поређења ради маса код -{Ar 65a}- била је 1300/1830 килограма а код верзије -{Ar 65e}- 1511/1930 килограма. И поред повећане тежине, летне карактеристике и управљање се значајно побољшало. Услед побољшања, штаб Луфтвафе је обавестио фабрику да се припреми за серијску производњу ловца, за такозвану „управу демонстрационих летова“. Планирано је формирање три рекламне ескадриле и то у Берлину, Кенгигсбергу (сада Калињинград) и Фирту код Нирнберга.
Са неколико других мањих измена, ловац је почео да се производи у Варнеминдеу под називом Арадо -{Ar 65e}-. Први авион је додељен рекламној ескадрили Берлин-Штакен, крајем 1933. године. -{Ar 65e}- имао је наоружање од два митраљеза 7,9-{mm}- МГ-17. Резервоар са 220 литара горива располагао је против пожарним преградама. Конструкција авоина састојала се од шипки правоугаоног облика, заварених за челичне цеви. Крила су била дрвена, повезана металним шипкама. Конструкција носног дела, била је обложена лаким легурама а репни део платном. Званично прва рекламна ескадрила, формирана је 01. априла 1934. године у Деберице. Она је била основана на бази ескадриле Берлин-Штакен и служила као језгро за стварање треће ловачке ескадриле. 14. марта 1935. године, она је добила официјални назив „ловачка ескадрила 132", касније пук (ЈГ-2). Међутим ескадрила је још од јула 1934. године, почела да добија нове ловце Хајнкел He 51а, уместо -{Ar 65}-. До почетка 1935. године сви авиони Ar 65 предати су ловачкој школи у Шлесхему, ради припреме младих пилота ловаца. У Немачким војним јединицама укупно је коришћено 88 авиона, 12 је продато Бугарској 1937. године.
Укупно је произведено 194 авиона Арадо Ar 65: 

Вучји чопор () је било име за немачку тактику масовног напада подморницама на савезничке поморске конвоје током Другог светског рата. Термин је први увео главни заповедник немачке морнарице адмирал Карл Дениц.
Почетком Другог светског рата тактика немачких подморница састојала се од дневних појединачних напада у близини противничке обале. Немачке подморнице на својим су опходним цртама дочекивале противничке бродове. Површински напади су избегавани због изузетно јаке пратње разарача и авионске заштите, а подводни пак напад отежава подводни електрични локатор. Због тих веома тешких услова напада немачке подморнице напуштају обале и одлазе на отворено море где лове споре конвоје површинских бродова (брзине 7,5 до 9 чворова). Прво нападају појединачно, а онда понове напад у групи, првенствено су то ноћни површински торпедни напади. У тим ноћним нападима подморница борбено дејствује као торпиљерка при чему користи већу брзину и покретљивост. Мета се тражи дању и ноћу, а ако му се дању не може приближити, чека се ноћ када подморница изрони и користећи већу површинску брзину приближи се циљу. Због ниже платформе и мале силуете омогућено јој је да ноћу прва примети мету и утврди да ли је напад могућ и изводљив.
Након што су Немци заузели француску обалу, у борбену су употребу увели већи број подморница. Тако на јесен 1940. немачке подморнице прелазе у скупне нападе на конвоје. Немачке подморнице распоређене су на отвореном мору на могућим рутама конвоја и налазе се у поретку опходне црте (растојање је око 30 миља, а касније је смањено на 15 миља). Испред опходне линије избачена је једна или двије подморнице које заједно чине подморничку претходницу. Командант напада налази се у почетку на једној од подморница, а касније је он у команди на обали (БдУ). Подморница која би прва открила мету јавља свима на заједничкој отвореној радио-вези: позицију, курс, брзину, врсту мете, јачину, састав осигурања и метеоролошке податке. Копнена команда упућује скупине подморница које су груписане у чопоре (сваки чопор има своје име) према позицијама за напад. 
Тако су од 11. до 20. марта 1943. године нападала три чопора назива 'Штурмер' (18 подморница), 'Дренгер' (10 подморница) и 'Раубгреф' (10 подморница). Напади су изведени на следеће конвоје савезника: СЦ – 122 и XX – 229, при чему је потопљено 32 површинска брода (око 186 000 БРТ). Од 28. априла до 6. маја 1943. југоисточно од Гренланда нападају три чопора назива 'Штар' (16 подморница), 'Шпехт' (18 подморница) и 'Амсел' (11 подморница). Тада су нападнути конвоји ОНС – 5 и СЦ – 128 при чему је потопљено од 43 површинска брода, 13 пријевозних бродова, а изгубљено је 6 подморница.
Напади чопора подморница постигли су највеће резултате од децембра 1941. до краја 1942. јер у то време Савезници нису имали довољан број бродова и борбених средстава за супротстављање подморницама. Међутим, поступно Савезници уводе све већи број снага и средстава у осигурање конвоја (проширене су зоне деловања ваздушне заштите, уводе се радари на бродове и ваздухоплове, унапријеђена је радиодетекција, а уводе се и заштитне скупине за пратњу конвоја итд.), па дотадашњи начин напада подморница на конвоје наилази на све веће проблеме и до љета 1943. коначно је као такав напуштен. 
Током септембра 1943. немачке подморнице прелазе на подводне нападе у којима уз појединачни напад примењују и скупни напад подморница. У скупном нападу (8 до 10 подморница) напад се изводи истовремено са свих подморница, или пак узастопно, једна за другом подморница у кратком временском интервалу изводи напад. Током дана подморнице су под водом на својим опходним линијама, збијеног положаја и готово непокретне чекају ноћ. Дању би напале само ако би конвој налетио на њих. Нападом скупине подморница заповеда командант подморнице која је прва приметила конвој и то дојавила осталима. Подморнице међусобно одржавају везу и строго надзиру положаје сусједних им подморница, а свакој су подморници строго одређени рејони (подручја) где може извести напад. Ако се напад проводи један за другим, онда се то ради у тренутку када конвој напушта одређено подручје подморнице и прелази у подручје одговорности друге подморнице. 
У то доба немачке подморнице добиле су у наоружање електрични торпедо са уређајем за самонавођење, па је повећана ефикасност циљања, а особито према бродовима површинске заштите конвоја. Након увођења шноркла, који је омогућио употребу дизел-мотора на зароњеним подморницама, подморнице опет прелазе у подводни напад уз обале у време од маја 1944. до маја 1945. године.
Чопор се састоји од 5 до 8 подморница, а понекад и од 20 до 25 подморница. У зависности од значаја и бројности површинских бродова у конвоју напад проводи и више чопора подморница, понекад је то и до 50 подморница. 
Подморница која би одржавала визуелни контакт са конвојем, далеко испод хоризонта, није никако смела да напада. Подморнице одређене за напад дању би подилазиле метама и тражиле најпогодније позиције за напад. Подморнице су тежиле да заузму положај у прамчаном сектору конвоја, одакле би онда ноћу извеле површински торпедни напад код којег би пробијале осигурање конвоја. Ако се чопор дању налазио у повољној позицији, подморнице су чекале под водом, а у сумрак или ноћу изрониле би усред конвоја или по крми осигурања разарача и започеле напад. Најчешће подморнице би напале у бок конвоја и гађале са 2 до 3 торпеда. Погодак торпеда изазвао би поремећај у борбеној формацији разарача из осигурања конвоја, јер би разарачи напали подморницу која би их одвукла од конвоја, а то би онда вешто искористиле друге подморнице из чопора. Напади би се настављали неколико ноћи, а за успех је најважније било да подморнице пронађу конвој који би тада дању неприметно пратиле, а ноћу нападале.
Разматрање елемената за напад ноћу је теже јер су циљеви попут масе нејасних контура. Ако се утврди да напад с позиције на којој се налази није могућ, подморница се удаљава ван границе оптичке видљивости и тражи повољну позицију за напад. Подморница ће напасти ако се нађе на позицији повољних курсних углова (60 до 90 степени) уз сталан надзор смера пловидбе да не би дошло до судара са метом напада и то са што мање удаљености због избегавања грешака током одређивања елемената за торпедирање. Након напада подморница остаје на површини ради напада на друге мете или се удаљава од нападнутог циља површинском брзином. Ако се мора извлачити, извлачи се према крми циља, а ако је нападнута од разарача, подморница брзо зарони и енергично иде у дубину. 

Термопилска битка је битка која је вођена између савеза грчких градова-држава и Персијског царства код Термопилског пролаза у централној Грчкој августа 480. п. н. е.. Бројчано много слабији Грци су задржали Персијанце три дана, чиме су добили довољно времена за евакуацију Атине и припрему јаче армије. Мала сила вођена спартанским краљем Леонидом блокирала је једини пут којим је масивна војска Ксеркса I могла да напредује, користећи повољан терен, добру стратегију и добро обучене војнике. Освајање Термопилског кланца је дало Персијанцима могућност да контролишу широке области све до Коринта, а посебно им је дало могућност напада на Атину. Иако победници Персијанци су претрпели губитак морала због тешких губитака. Та битка је део Грчко-персијских ратова.
Годинама се персијски цар Ксеркс I припремао да настави рат против Грка. То је био рат, који је започео његов отац Дарије Велики.
Допремио је огромну војску и морнарицу у Малу Азију 484. п. н. е.. Направио је мост од бродова да се пређе Хелеспонт (Дарданеле).
Да би се супротставили Персији формира се савез грчких градова-држава под вођством Спарте, која је имала најбоље трениране и опремљене војнике у Грчкој.
Знајући исход битке унапред, спартански краљ Леонида је углавном одабрао војнике, који су већ имали синове. Спартанци су знали да је суделовање у тој бици сигурна смрт, јер су Персијанци били далеко бројнији.
Због дефанзивног терена, планински кланац Термопиле (у преводу са грчког „топле капије") одабран је као најпогодније место за одбрану.
Тај пролаз је био толико узак да се двоја бојна кола нису могла мимоићи. С једне стране је била планина, а са друге море.
Дуж тог планинског пролаза била су троја врата, а код централних врата Грци су направили мали зид, да се бране.
У августу 480. п. н. е. 6.000 Грка (од којих 300 Спартанаца) чекало је персијску армију, која је била 30 пута бројнија.
Пошто су Персијанци напредовали копном са севера, удружене хеленске снаге покушале су да их зауставе у Термопилском кланцу, на граници између северне и средње Грчке. Управо на том месту се 480. год. пре н.е. и одиграла велика битка.
Кад је персијски цар Ксеркс I чуо колико га малена армија чека мислио је да ће се Грци сами повући и причекао је три дана.
Четвртог дана је наредио да се пролаз освоји. Грци су цели пролаз прекрили фаланга формацијом, што значи формацијом међусобно прекривених штитова из којих вире дуга копља. Та формација је слична јежу. Персијанци нису могли проћи кроз ту дефанзивну формацију. Персијанци су углавном били лаганије наоружани са слабијим оклопима.
Дисциплиновани Спартанци су оркестрирано извели неколико пута мало повлачење са брзим повратком у ранију позицију задајући тим брзим маневрима огромне губитке лако оклопљеним и наоружаним Персијанцима.
Због терена Персијанци нису могли да опколе Грке, тако да њихов далеко већи број није долазио до изражаја.
Херодот је писао да су персијске стреле заклањале небо.
Другог дана битке опет су Грци побили огроман број Персијанаца.
Затим је персијски цар Ксеркс I одлучио да пошаље легендарне "Персијске бесмртнике" (елитна краљевска гарда). Али ни они нису имали довољно снаге да разбију грчку формацију фаланге. И бесмртници се повлаче са тешким губицима.
После другог дана битке, један Грк је побегао код Персијанаца и одао је посебан пролаз кроз Термопиле, који Персијанци могу користити да би прошли. Тај посебни пролаз бранило је 1000 Грка, али није се очекивало да би Персијанци туда кренули.
Изнанађени Персијским нападом Грци су пружили кратак отпор и повуки се у планине. Персијанци тако прођоше кроз пролаз.
Леонида је закључио да даљи отпор неће бити плодан, па 11. августа 480. п. н. е. отпушта све грчке војнике осим Спартанаца и Теспијаца.
Битка је била изузетно брутална. Кад се број бранилаца пролаза смањио повукли су се на мало брдашце у најужем делу пролаза. Тебанци су се предали Персијанцима. Након што су им поломљене дуга копља Спартанци и Теспијци су наставили да се боре са кратким мачевима (што су они изузетно ретко радили). Иако су Грци побили мноштво Персијанаца, Леонида је убијен. Спартанци настављају битку да одбране његово мртво тело. Када су остали без мачева, борили су се као звери рукама и зубима. Остало је записано да су се Персијанци смртно плашили и ненаоружаних Спартанаца. Последње Спартанце побише кишом стрела.
Ксеркс I је био љут јер је изгубио толико много војника. Због тога наређује да се мртво Леонидино тело обезглави и да се тело забије на крст. Касапљење леша је било нешто што је и код Персијанаца сматрано недозвољеним, па се Ксеркс I касније каје због свог поступка.
Иако је то била тактичка победа за Персијанце, то је био тежак ударац за персијску армију због огромних губитака од стране само хиљаде Грка. Битка је значајно дигла грчки морал. Поморска битка код Артемизија завршила је без победника, иако су се Грци повукли.
Персијанци после битке контролишу Егејско море и целу Грчку северно од Атике. Спартанци се припремају за одбрану Коринта и Пелопонеза. Ксеркс I упада светећи се у Атину, чији становници су углавном побегли на острво Саламину.
У септембру 480. п. н. е. Грци побеђују у поморској бици код Саламине, која доводи до наглог Ксерксовог повлачења. Преостала Персијска армија под Мардонијем поражена је у бици код Платеје.
На месту битке постављена је плоча у којој је урезан епитаф Симонида са Кеја који је био савременик битке, а који помиње и Херодот у својој историји:
</table>
Термопилска битка се користи као пример у војним академијама како мала група добро тренираних и добро вођених војника може да се брани против вишеструко бројнијег противника. Важно је напоменути и значај терена, да се та битка одвијала на отвореном терену, Грци би били опкољени и брзо поражени. Термопилска битка се тако користи као пример и лекција значаја повољног терена, стратегије, обучености и дисциплине.
Једна од анегдота која се причала стотинама година после битке каже да је преплашени извидник дотрчао код спартанског заповедника Дијенека да му саопшти да су персијске колоне непрегледне. На ово Дијенек није уопште реаговао, а војник му каже: „Персијанаца је толико да кад испале стреле цело небо се замрачи и нестане Сунца“. На то је Дијенек хладно одговорио: 
Године 2006. снимљен је филм по овој бици, филм се зове 300 — Битка код Термопила.

Brajan Žuber (; rođen je 20. septembra, 1984. u Poitiers, Francuska) je francuski klizač u umetničkom klizanju. On je četiri puta nacionalni šampion. Godine 2004, Žuber postaje prvi Francuz koji je osvojio Evropsko prvenstvo u klizanju u poslednjih 40 godina. On je takođe nosilac srebrne medalje na Svetskom prvenstvu 2004 i 2006 godine. Brajan počinje da kliza od svoje četvrte godine života i do tada ima želju da osvoji zlato na Olimpijskim takmičenjima. Na svojoj drugoj Olimpijadi 2006 u Torinu završio je kao šesti. 
Na Svetskom prvenstvu u Japanu 2007. osvojio je zlatnu medalju.
<br clear="all">

Хромозом 18 је аутозомни хромозом осамнаести по величини у хуманом кариотипу. Према положају центромере припада субметацентричним хромозомима. Према Денверској конференцији из 1960. године сврстан је у Е групу. Изграђен је од 85 милиона парова база ДНК што представља од 2,5-3% укупне количине ДНК у ћелији.
1. Тризомија овог хромозома доводи до Едвардсовог синдромакоји се одликује мултиплим аномалијама:
Главни узрок Едвардсовог синдрома је неодвајање хромозома у мејози родитеља, док је ређи уравнотежена транслокација једног од родитеља. Веома ретко се јавља мозаицизам који узрокује много блажу клиничку слику.
2. Делеција дугог крака (18q-) фенотипски се манифестује као De Grouchijev синдром са следећом клиничком сликом:
3. Делеција кратког крака се манифестује као претходно описани De Grouchijev синдром са следећим фенотипским обележјима:
Гени мапирани на овом хромозому узрокују следеће болести и поремећаје:

Хромозом 19 је аутозомни хромозом деветнаести по величини у хуманом кариотипу. Према положају центромере припада метацентричним хромозомима. Према Денверској конференцији из 1960. године сврстан је у F групу. Изграђен је од 67 милиона парова база ДНК што представља од 2-2,5 укупне количине ДНК у ћелији.
Гени мапирани на овом хромозому узрокују следеће болести и поремећаје:

Позива за пријављивање у Немачку ратну морнарицу, око или пре Другог светског рата

Персијски бесмртници су били елитна персијска краљевска гарда током Грчко-персијских ратова.
Израз долази од Херодота, који их је звао 10.000 бесмртника.
Бесмртници су били тешка пешадија, која је стално бројала 10.000 људи. Убијени или рањени би се одмах замењивали новима.
У бесмртнике су могли ући само људи из Персије или Медије.
Њихово оружје је је укључивало штит, кратко копље са гвозденим врхом, стреле, те нож или кратки мач. Уобичајена техника је био напад из првих редова, док су задњи редови засипали непријатеља стрелама. Суделовали су у бици на Маратону, Термопилској бици. Били су саставни део окупационих трупа у Грчкој 479. п. н. е.
Александар Велики поразио их је у бици код Иса 333. п. н. е. и бици код Гаугамеле 331. п. н. е..

Историјска медаља

Грб Херцег-Босне представља варијацију хрватског грба, на мало другачијем штиту и са златним троплетом у врху. Овај грб се користи као грб Западнохерцеговачког кантона и Кантона 10, иако је његова употреба у те сврхе проглашена неуставном и поништена одлуком Уставног суда Федерације БиХ од 20. новембра 1997. и 19. фебруара 1998.

Кристофер Ламбер (; 29. март 1957, Њујорк), је амерички глумац француског порекла. Холивудску славу и богатство стиче филмским хитом "Горштак" који је потом настављен у својеврсни мини-серијал.
Отац му је био француски дипломата у Уједињеним нацијама због чега се често селио. У Женеву, се доселио 1959. године где завршава основну школу, а са 16 година се сели у Париз где похађа Париски конзерваторијум. Његово прво веће остварање, и прва главна улога у филму "Легенда о Тарзану, господару мајмуна" из 1984. године доносе му популарност. Светску славу стиче филмом "Горштак" (1986). 
Био је венчан са Дајаном Лејн од 1988. до 1994. године, са којом има једно дете. Тренутно је венчан са Jaimyse Haft са којом се венчао 1999. године. 

Бојмунте су насељено мјесто у Босни и Херцеговини у Граду Ливну које административно припада Федерацији Босне и Херцеговине. Према попису становништва из 1991. у насељу је живјело 91 становника.
Смештено је између села Челебић и Радановци на почетку локалног пута који се одваја од регионалног пута Ливно-Босанско Грахово.
Године 1991. у селу је живео 91 становник, од чега 91 Срба.

Битка код Артемизија вођена је 11. августа 480. п. н. е., у исто време кад и Термопилска битка. Била је то тродневна поморска битка код рта Артемизиј, између савеза грчких градова и Персије. Та битка је део Грчко-персијских ратова. 
Грци су располагали са 300, а Персијанци са 500 бродова. Артемизиј је северни рт на острву Еубеја.
Удружена грчка флота располагала је укупно са 333 ратна брода, од тога са 127 трирема (ратних бродова са 3 реда весала) из Атине и Платеје, 40 из Коринта итд. Атињани су били највештији у Грчкој у поморству и поморским биткама.
Ипак да би очували јединство флоте дозвољавају да флоту води Еурибијад из Спарте. Грци су планирали да пресретну персијске бродове на северу острва Еубеје.
Атински командант Темистокле је евакуисао становнике Еубеје. Персијанци су послали 200 бродова јужно од Еубеје. Хтели су Грцима затворити пролаз и ухватити их у клопку. Доушник открива Грцима тај план, па Грци шаљу флоту усусрет персијској флоти. Грци су имали мање бродова, али бродови су им имали јаче кљунове, па су тако лакше потапали персијске бродове. Грци победише и заробише 30 персијских бродова.
Персијска флота се повукла преко ноћи, настављајући да кружи око Еубеје. Захватило их је јако невреме и потопило 200 персијских бродова. Следећег дана долази још 59 грчких бродова, па уништише и неколико персијских извиђачких бродова.
Трећег дана 11. августа 480. п. н. е. долази до велике битке код северног рта Еубеје Артемизија. Персијанци су имали више бродова и покушали су то искористити да ухвте у замку грчку флоту.
Заузели су полукружну борбену формацију, да би онемогућили грчким бродовима повлачење. У Битки побеђује Персија, a пола атинске флоте је уништено.
После тога Грци сазнаше за Леонидину погибију у Термопилској бици, па су одлучили да се повуку јужно.
Темистокле је Грцима Јоњанима упућивао поруке да беже из персијске војске. Атињани са Темистоклом се повлаче на острво Саламину, да избегну заробљавање јер је пад Атине био неминован. Темистокле ће поново водити флоту у бици код Саламине.

Православна црква Успења Пресвете Богородице у Ливну је храм Српске православне цркве.
Црква је саграђена 1859. године. Храм је осветио митрополит дабробосански Георгије Николајевић. Претпоставља се да би њен ктитор могао бити, у ливањском крају, добро познати, Мато Бајо, који је касније саградио и прву српску школу. Уместо првобитног дрвеног звоника, домаћи мајстор Илија Коњик је 1889. саградио камени. Православна црква у Ливну поседује преко осамдесет старих икона. По обиму, историјској вредности, ово је трећа по вредности црква у Босни и Херцеговини. Будући да је ливањска православна црква посвећена Успењу Пресвете Богородице, највише икона носи Богородичин лик. Иконе су стваране у периоду од 15-19 столећа, а радили су их српски, македонски, грчки, критски, италокритски и домаћи-наивни иконописци. Доспеле су у Ливно као поклони од богатих појединаца, цркава, манастира. Отуда њихова разноврсност, по месту и години настанка, по квалитету израде. Све су добро очуване. Већу пажњу ливањским иконама посветио је сликар и велики заштитник српских старина, Ђоко Мазалић. Он их је, могло би се рећи, открио, а затим и стручно прерадио.
Црква је у више наврата пљачкана и девастирана. Последњи пут је опљачкана јула 1992. када је с ње скинуто звоно.

Најпрометнији гранични прелаз у Свазиланду је Осхоек/-{Hqwenya}- и то због тога што се налази близу главног града, Мбабане, као и због чињенице да лежи на главном путном правцу који ову земљу повезује са Јужноафричком Републиком. Чим пређе државну границу, посетилац ће уочити сликовита села смештена у брдима и сурове планинске венце испресецане речним долинама.
На петом километру од граничног прелаза, са леве стране пута налази се "Нгванија глас", једина фабрика за прављење стакла ове врсте на Јужној хемисфери. Дувачи стакла обликују појединачне комаде у компликоване форме различитих животиња, посуђе, орнаменте и сувенире. Сваки комад је вешто направљен, оригиналан и уникатан. Сам процес израде ових предмета од стакла је врло интересантан и посетиоци могу са балкона да посматрају све фазе кроз које рециклирано стакло пролази док не добије коначан облик, спреман за продају. То може бити украсна чинија, повећи слон или нешто једноставно, на пример, притискач за папир. Стакло за рециклажу се прикупља из свих делова Свазиленда. То су углавном празне флаше које становништво чува специјално за ту сврху. У сарадњи са локалним школама, ради се на буђењу свести о очувању околине код деце, тако да и они имају значајан удео у прикупљању старог стакла. "Нгванија глас" се ангажују за одржавање нетакнуте природе и угрожених врста, тако да проценат од своје продаје прилажу фондацији „Спасимо носороге”.
Првобитна фабрика стакла је отворена 1979. од стране шведских занатлија. После неколико година лошег пословања садашњи власници, породица Претејохан, откупили су фабрику 1987. Производња је од тада постепено, али константно расла. Водећи занатлија Нгваније, Сибусисо Мхланга, који је темељно научио занат од Швеђана, пренео је своју вештину на остале дуваче стакла који заједно праве најразличитије посуде украшене орнаментима. Те врло атрактивне посуде, посебно чаше за вино, су у исто време функционалне и оригиналне- специјализовани гравер ће овај уникатни сувенир украсити разним шарама или пак угравирати жељено име или текст. "Нгванија глас" је основала још једну фабрику стакла и то у Јоханезбургу под именом "Цвикери Нгваније" која производи наочаре, вазне, чиније за салату... "Нгванија глас" извози своје производе широм света. Многи угледни клубови и хотели, као што је нпр. Сун Интернатионал, опремљени су њиховим чинијама за воће, вазнама, пепељарама... Обе радионице имају простране изложбене просторије, као и прекрасну кафетерију које су смештене у традиционално уређеним вртовима.
Настављајући даље пут ка главном граду, на километар од "Нгванија глас", налази се Ендлотане Студио где се праве Пумаланга таписерије. Израду свазилендских таписерија започела је 1974. породица Рек. Уметник и оснивач Алберт Кристоф Рек дизајнира моделе за изузетне таписерије које описују историју Африке кроз цртеже староседелаца и модерну уметност. Посетиоци могу посматрати цео процес израде од чешљања Мерино вуне, до испедања нити, бојења, а затим ткања. Са доживотном гаранцијом, исткани артикли Ендлотане студија интернационално су познати под Пумаланга Свазиланд робном марком. Ограничен број таписерија се прави по унапред одабраном дизајну и уз сваку се добија потврда о власништву и кратак опис порекла.
Ендлотане Студио није само радионица за израду таписерија, већ је специјализована и за ручну израду савременог намештаја. Пажљиво бојено дрво, у комбинацији са одговарајућом тканином, постаје необична столица, диван или гарнитура за седење. За појединачне жеље узимају се поруџбине, а готови производи се извозе широм света. Уметност Алберт Река се употпуњује таписеријама које праве жене широм Свазиланда. Облици се исцртавају на огромној шеми, а спретни прсти пратећи их, дају им боју и уливају живот у дело.
Мбабане, престоница Свазиланда, основан је 1902. од стране британских колонијалних власти. Има око 80.000 становника, али се тај број последњх година рапидно увећава. Легенда каже да је град добио име по локалном начелнику, а у преводу гласи "нешто оштро и горко" што можда осликава природу начелника, али не и града. Друго мишљење је да се Мбабане развио у близини пашњака на којем расте слатка трава по имену "лулубане", па је та реч временом преиначена у "Мбабане" где се последњи самогласник изговара меко. Лежи на северној ивици долине Езулвини, у зеленом побрђу Длангени. Окружен брдима, Мбабане није изгубио атмосферу малог места, упркос високим пословним зградама које су овде никле последњих година.
Од главног града, поред брда Малагване, пут води, кроз прелепе планинске пејсаже, ка долини Елзувини "Небеској долини". Налази се у географској области Мидлвелд са незнатно вишим температурама ваздуха и више тропске вегетације. Ово је област где се налазе највеће туристичке атрактивности у земљи. У долини је сконцентрисан велики број споменика, музеја, занатских и уметничких радионица, центри здравља и лепоте, као и многи ресторани, хотели, казина и куће за смештај туриста. Најотменији хотели су смештени овде: "Royal Swazi Sun Hotel, Casino Хотел, Lugogo Sun Hotel, Ezulwini Sun Hotel, Yen Saan Hotel, Mantenga Falls Hotel, Happy Valley Motel..."
Пут који пролази кроз Малагване побрђе је 1995. унапређен у главну саобраћајницу са четири коловозне траке, тако да је сада далеко безбеднији него раније, а туристичким знаменитостима и хотелима се много брже и лакше прилази.
Бањско лечилиште и студио лепоте- налази се на путу кроз долину и може да понуди комплетан релаксациони програм. Располаже извором минералне воде којом се пуне базени, теретаном, фитнес центром, саунама и џакузијем.
Млилване је прво основано природно уточиште за дивље животиње у Свазиланду и у рукама је приватника. Заузима површину од 4.500 хектара, а смештен је у долини Езулвини, у подножју Мдзимба планине на којој су сахрањивани чланови краљевске породице. Лежи на граници високих и средње високих травнатих поља и важна је прелазна зона за флору и фауну. На само 4-{km}- од "Казино" хотела могу се видети различите врсте сисара, птица, дрвећа и биљака. Међу животињским врстама су зебра, жирафа, гну, црвенкаста антилопа, бели носорог, брадавичаста свиња, нилски коњ и нилски крокодил, као једини предатор. Овде живи и више од 200 различитих врста птица.
Прича о томе како је настало Млилване уточиште је у исто време депримирајућа и инспиративна. Наиме, Небеска долина је 40-их година прошлог века била царство животиња, птица и високих трава. До половине 50-их, нестао је скоро комплетан дивљи свет, делом због лова, делом због премештања услед формирања модерних фарми. Многи напори да се измоли финансијска подршка од владе били су неуспешни. Коначно, чувени конзервациониста Тед Рејлија са својом породицом доноси одлуку да формира уточиште за животиње на својој приватној фарми, сопственим средствима. Стварање погодног станишта, у којем ће животиње опстати и напредовати, уопште није био лак задатак, али мало по мало, Млилване је препун различитим угроженим животињским врстама. Раних 60-их направљен је камп који је отворен за посетиоце и који је данас веома популаран. У почетку, ово је било уточиште за по један примерак врста, а данас животиња има довољно чак и за донације другим резерватима: "Hlane, Mkhaya, Malolotja и Mlawula". Међутим, борба против криволова се наставља, чему сведочи велика колекција замки на самом улазу у парк.
Саставни део парка је велико травнато пространство на којем лако уочити разне врсте сисара и птица у малом временском року. Пределом доминира зупчасти врх Hyonyane, где посетилац може употпунити свој излет окрепљујућом шетњом. Постоји и могућност најма коња и бицикала. У самом кампу налази се базен где се сасвим сигурно могу видети нилски коњ, крокодил и плави ждрал, као и друге птице. Најбоље место за посматрање је са терасе Хипо хаунт ресторана који се налази поред самог базена. Права је атракција посматрати ове животиње у време када се хране, сваког дана у 15:00 сати, када се нилски коњи, птице и брадавичасте свиње утркују за птичију храну. Све ово се догађа на само 3 метра од посетиоца, који је заштићен каменим зидом висине 1-{m}-.
Можда звучи невероватно, али читаво ово искуство дивље афричке природе, које нуди Млилване резерват, налази на свега неколико километара од Мбабане и до њега се може доћи таксијем или аутобусом.
У срцу долине Езулвини, краљевске долине Свазиланда, град Лобамба је традиоционална престоница Краљевине и сматра се духовном престоницом (умпакатси) Свази нације. Краљ Мсвати III се залаже за опстанак краљевског Крала у Лобамби у којем се сваке године у децембру или јануару одржава церемонија "Инцвала" - краљевска церемонија. Осим тога, сваког августа или септембра испред Крала се изводи Плес трске у присуству краља и краљице. У одређено време, краљ се састаје са својим народом у Кралу како би им дао савете и послушао њихове сугестије које се тичу државних послова.
Манзини је пословни и индустријски центар Свазиланда, уједно и највећи град у земљи. Статус града добија 1992. Налази се у централном делу краљевине. Одавде се путеви гранају ка северу, југу, истоку и западу земље. Железница одавде саобраћа до Мапута, Дурбана и Ричардс Беја итд.
Главна саобраћајница кроз ову област води од граничног прелаза Матсамо ка главном граду и један је од најлепших путева у Свазиленду. Ово је географски регион Хигхвелд са чистим ваздухом, планинама прекривеним дивљим растињем и шумама зелених борова и мирисног еукалиптуса. У овом региону су лоцирана три највиша врха Свазиленда, најстарији рудник гвожђа у свету, атрактивни водопади Phophonyane и брда која се протежу у недоглед.
Пиггс Пеак, градић смештен у шуми дуж главног пута, добио је име по William Пигг-у ранијем француском истраживачу који је овде 1884. пронашао злато. Рудник злата је био отворен док руда није исцрпљена 1954. У близини се налази рудник азбеста и рударски градић Хавелоцк, смештен у "изгубљеној долини", у подножју највише планине Свазиленда- 1.862-{m}-, Емлембе (у преводу "паук"). Једна од занимљивости Хавелоцк-а је жичара којом се отпрема руда преко планина и долина, све до Барбертона у Јужноафричкој Републици, 20-{km}- даље. Пиггс Пеак је некада био мета житеља Јоханезбурга који су овде долазили сваког викенда да би се коцкали, међутим, данас постоје Јоханезбургу ближа места за то. 
Нешто северније од Пиггс Пеак-а се налази Протеа Пиггс Пеак Хотел & Цасино, а затим се наилази на град невероватног имена Ххоххо. Опште прихваћено мишљење је да име града потиче од ономатопеје гласа павијана који до овде допире са околних планина. Нешто даље је гранични прелаз Матсамо који води до Националног парка Кругер у Јужноафричкој Републици.
Сеоски живот, овде, као и у целом Свазиленду је тек на мало вишем нивоу од чисте борбе за преживљавање, међутим људима то не смета, ништа не раде у журби и веома су дружељубиви.
Одмаралиште и природни резерват Пхопхонуане налази се на реци Млумати и у приватном је власништву Род де Влеттер-а који је заслужан за одржање разноврсне флоре и птичијег света у резервату. Овај "рајски врт" Свазиленда представља станиште за око 300 врста птица. Бројне стазе за шетњу воде кроз шуму и поред реке која на територији парка прави серије водопада и каскада и нуди могућност освежења у врелим летњим данима.
Налази се око 20-{km}- северозападно од Мбабане, на брдовитом прелазу високих и средње високих травнатих поља. Резерват је добио име по највишем водопаду у земљи који се овде налази уз још 26 других.
Парком је заштићено 18.000 хектара прастаре дивљине, укључујући две највише планине Свазиленда, Ngwenya и Silotwana и највиши водопад Малолотја, висок 95-{m}-. Надморска висина парка се креће од 650-{m}- до 1.900-{m}-. Станиште је огромног броја врста биљака, рептила и више од 280 врста птица од којих су неке изузетно ретке. Овде се налазе бројни сложени облици рељефа: сломљени планински врхови, бујне долине, дубоке кањонске долине река. Уређено је 200-{km}- стаза за пешачење од којих су неке врло стрме.
За љубитеље птица, Малолотја је рај. Најзначајнији представници птичијег света су плава ластавица, ћелави ибис, плави ждрал... Појављују се и ретка врста јастреба, птица секретар, као и редак свети ибис. У магловитим областима парка живи неколико шумских врста птица: нарина трогон, орао крунаш, сива кукавица... Избројано је 26 врста рептила. Од сисара, уточиште овде налазе павијан, вервет мајмун, брадавичаста свиња, леопард, рис, шакал и бројне врсте антилопа. Зебра и гну поново насељавају парк.
Геологија резервата је посебно интересантна јер се овде налазе најстарије седименталне стене на свету које садрже фосиле плаво-зелене алге, процењене на 3,5 билиона година старости. У јужном делу Малолотје се налази подручје богато рудом гвожђа и најстарији рудник на свету "Лавља пећина", експлоатисан још пре 45.000 година, у каменом добу због црвеног пигмента, а касније и због руде метала.
Величанствена разноврсност дивљег цвећа је можда једна од највећих атрактивности парка. Најлепши представници су барбетон и каапсцхехооп cycad и разнобојно цвеће које привлачи бројне птице певачице, цвећарке и сунчице. Бројне изворе изузетне лепоте окружују шуме. Ово место је идеално за излете и шетњу, са бројним означеним стазама, спектакуларним врховима и погодним положајем кампова са опремом.
Гранични прелаз Махамба је један од главних у земљи преко којег се одвија највећи део увоза и извоза сировина и производа. Одличан, асфалтирани, пут одавде води ка Нхлангану, главном пољопривредном центру Shiselweni дистрикта.
Године 1947. док је земља још била под британским протекторатом, краљ Собхуза II се састао са британским краљем Џорџом VI, који је у овај градић дошао у пратњи супруге Елизабете и њихове две ћерке од којих је старија касније постала краљица Елизабета II. Град се тада звао Геодгегун, међутим, у знак сећања на историјски сусрет краљева, дато му је име Нхлангано- у преводу "место сусрета".
Гранд Валлеу- Предели којима пут води даље, ка Хлатикулу и Манзини, су вероватно најсликовитији у краљевству, јер пут води преко стрмих брда и ниских долина миддлевелда. Део пута пролази уз саму Мкхондо реку, кроз шуме и пољопривредне области прелепог Shiselweni дистрикта. Није ни чудно што су први Свази кланови изабрали да се настане баш у овој области, између данашњих градова Dwaleni, Нхлангано и Хлатикулу, која представља границу lowvelda и миддлевелда, где је вегетација разноврсна и количина падавина идеална. Природа је овде савршена за пикник и роштиљање, а поглед са Хлатикулуа на долину просто одузима дах.
Још једна атрактивност ове области је једна од највећих површина на свету пошумљених од стране човека. То је пространа Усуту шума која покрива 65.000 хектара земље и крије у себи бројне изворе, реке, пећине и кланце, нетакнуте вековима.
Ова туристичка регија обухвата географске регионе Lowvelda и Лубомбо планина. И поред повољних природних услова, туризам овде није развијен у великој мери. Најважније привредне гране су сточарство и производња шећера.
Овде се налазе три природна резервата: Хлане, на самом путу Тсханени- Ситеки; до њега је Mlawula, на граници са Мозамбиком; и Мкхауа у близини места Сипхофанени.
У количини воде, реке овде достижу свој максимум, јер спуштајући се са запада примају бројне речице и потоке. Млумати, Комати, Мбулузи, Usushwana, Nqwempisi, Мкхондо, Ngwavuma и највећа, Усуту река, пресецају ову регију на свом путовању ка Мозамбику и Индијском океану.
Мкхауа је приватни резерват, власништво чувеног конзервационисте Тед Реиллу-а, који га је осмислио као уточиште за угрожене врсте. Он и његов тим људи управљају и резерватом Mlilwane са истим енергичним приступом очувању дивљине. Мкхауа покрива подручје од 6.250 хектара. Понос резервата је дивљи црни носорог који је заступљен у великом броју, али и слон, бели носорог и риђа и црна антилопа која је једна од најугроженијих врста и права је реткост видети је у другим резерватима у земљи и ван ње. У великом броју има жирафа, нилских коња, зебри, гнуова и вервет мајмуна. Мкхауа врви од разних врста гмизаваца, инсеката и птрица.
Развоју и очувању овог природног резервата помогле су донације норвешког принца Бернхард-а, породице Преттејохн из Ngwenya Гласс-а, Европске уније и британског фонда за очување носорога.
У Mkhay-у се може ући само унапред организовано, у групи, или индивидуално, уз претходан договор, али не у сопственом возилу, већ са ренџерима, њиховим ландроверима.
Мкхауа у својој понуди има и луксузно опремљен камп, предвиђен за смештај оних који желе да осете право искуство живљења у складу са природом. Камп је смештен у близини реке, па су жубор воде, цвркут птица, мека трава и стогодишња стабла оно што посетилац прво доживи када се ујутру пробуди.
Мкхауа резерват се налази готово на путу Манзини-Биг Бенд, око 65-{km}- југоисточно од престонице.
Овај резерват површине 18.000 хектара налази се на граници са Мозамбиком, на крајњем истоку Свазиленда у подножју Лебомбо планина, тако да покрива и планинске и равничарске терене. Лебомбо планине су по свом постанку вулканске. Колико је познато, баш у овој области је забележена прва људска насеобина. Наиме, дуж корита Мбулузи реке откривено је оруђе, старо више од милион година. Озбиљнија археолошка истраживања ове области су још у плану. Резерват је недовољно развијен и мало посећен, па је природна лепота, коју овај крај поседује, нетакнута. Ретке врсте пузавица и биљака са сочним и срцастим листовима- цуцад расту у шумама јаких стабала. Од животиња овде борави хијена и леопард, нилски коњ, бели носорог, саманго мајмун, крокодил, антилопа, зебра и више од 350 различитих врста птица. У водама резервата живи и опасан изазивач болести, паразит билхарзиа. Овде су нашле дом и три врсте змија смртосног отрова. Резерват се може обићи у оквиру организованих шетњи или ландовер тура, а могуће је и коришћење кануа и малих чамаца на Мбулузи реци, али уз претходно одобрење надзорника. Пешачке стазе у резервату су још у фази изградње; стаза Mathewu се налази у близини Мбулузи и дугачка је само 3-{km}-. Овде водич није неопходан, јер је стаза безбедна, а постоје и писани водичи који обухватају објашњења о биљкама, геологији и животињском свету. Ипак, постоји и упозорење "чувајте се крокодила".
У Mlawuli постоје два кампа: Сипхисо- на обали истоимене реке, предвиђен за шаторе и приколице; и Мбулузи- са комплетном опремом за камповање, намењено онима који не поседују сопствену опрему.
Краљевски Национални Парк Хлане
Хлане, у преводу "дивљина" је највеће заштићено подручје у Свазиленду. Простире се на око 30.000 хектара суве, али плодне, земље. Највећи понос парка су лавови, који су после тридесетогодишњег одсуства поново настањени 9.2.1994. Слично је и са осталим животињама чији је број шездесетих година био алармантно смањен. Краљ Собхуза II, увидевши потребу за предузимањем мера заштите, ангажовао је Тед Relly-а који је већ показао добре резултате у конзервацији резервата Mlilwane, па је фонд животиња значајно увећан. Парком се слободно крећу велика крда зебри, црвенкастих антилопа, гнуова. Слонови се могу све чешће видети, чак и у близини кампова. Има шакала, леопарда и хијена који имају важну улогу у екологији парка.
Често се догађа да група нојева залута у сам камп и не обазирући се на људе играју и чисте своје перје. Марабоу роде сваке године праве своја гнезда на дрвећу у близини Бхубеси кампа што уједно представља и најјужније гнездилише Африке. Проценат природне смртности у резервату привукла је и неке лешинаре.
Постоје два кампа- Бхубеси и Нхлову са рестораном под ведрим небом и удобним смештајем.
Ситеки је град који се налази на путу који "не води никуда", али може да понуди предах у прохладним Лебомбо планинама које се уздижу из равнице. Ово је и једини град на овој планини, а налази се на 600-{m}- надморске висине. По лепом времену, са видиковца се може видети Индијски океан. Раније стециште војних и царинских јединица, град је добио име Ситеки, што значи "место венчања". Наиме, Мбандзени, прадеда садашњег краља, дао је својим трупама дозволу да се овде венчавају. У новије време, Ситеки је познат по својој Inyanga и Сангома школи, владиној школи за обуку исцелитеља и пророка. Ради се о фасцинантној комбинацији ботанике, спиритуализма и природних наука. Постоји и могућност посете овој школи, уколико се она унапред уговори преко Туристичке Организације Свазиленда.
Недалеко од града, јужније, се налази Природни Резерват Мути-Мути који стручњаци школе Inyanga и Сангома у великој мери користе због разноврсности биљака које су им потребне за рад (мути отприлике значи 'магија' и 'народна медицина'). Забележено је присуство око 250 врста птица и ретких Саманго мајмуна. Са највише тачке у парку, по лепом времену, може се видети цело пространство Свазиленда на западу и Мозамбика на истоку.
До Ситеки се може стићи добрим калдрмисаним путем око 60-{km}- источно од Манзини.

Основно обележје најважнијих културних церемонија у Свазиленду су песма и игра коју изводе мушкарци и жене обучени у спектакуларну традиционалну ношњу. Иако је монархија била критикована као нелиберална, главни културни фестивали се окрећу око светих церемонија зближавања људи и подсећа их на њихову везу са краљем. Народна ношња је упадљива и често се носи, поготову на церемонијама где мушкарци носе штитове по којима се разликује и њихова припадност одређеном пуку. Млађи мушкарци, до 25 година старости, носе браонкасто црвене штитове са кожом павијана обмотаном око држача. Зрелији мушкарци користе црну и белу кожу којом прекривају штитове, а украшавају га кожом мајмуна. Старији се могу препознати по већим, сивим штитовима чији су држачи обмотани кожом шакала. Традиционална одећа подразумева сукњу која се носи испод већег или мањег комада лавље коже или крзна. Жене такође носе кожну сукњу са огртачем. И мушкарци и жене се украшавају перлама, огрлицама и наруквицама.
Сисвати и Енглески су службени језици, а писмо је Енглеско. Иако религија домородаца није широко распрострањена, традиционална Свази култура остаје чврсто укорењена у животима овог народа. Важне церемоније, као што су Инцвала и Умхланга, имају религиозни карактер. Један од најважнијих елемената Инцвала обичаја представља ходочашће до њихове родне земље, на обалама Мозамбика, где сакупљају пену са таласа Индијског океана. Презиме Дламини је најчешће и распрострањено је у свим деловима земље. Већина њих тврди да су по пореклу припадници краљевске лозе, тако да се недавне 1998. догодио неспоразум када су се два човека истог имена, Петер Дламини, појавили да дају заклетву за једно министарско место. Већина популације припада Свази народу, али постоји и мали број Зулуа, Тсонга-Схангаан и Европљана. Избеглице из Мозамбика, како афричког тако и европског порекла, чине значајну мањину.
Кукуруз је основна житарица и углавном се конзумира као каша са додатком масти, што можда звучи непривлачно, али не треба заборавити да је ово сиромашна земља која хронично болује од недостатка залиха хране у регионима склоним суши. У прошлости, Свази су јели доста меса, али је данас исхрана ограничена на кукуруз, млеко и поврће. Афричко домаће пиво се прави углавном од соргума или кукуруза и вреди га пробати, мада, његов квалитет варира од места до места.
Певање и играње су најважнији у Свази свакодневници. Певање укључује и појање (песме хвале, тзв. Мантре). Грнчарија и резбарење су следећи по важности у Свази култури.
У бити, Свазији су монотеисти, без акцента на врховно биће, супериорног Бога. Иако га признају као врховног Господара, Свазији су ипак окренути дрвеном обичају поштовања духова предака. Још увек постоји и традиција приношења жртава прецима, како у виду ритуалног клања животиња, тако и приношењем разних поклона, воћа, рукотворина, да би се умилостивили преци и затражила помоћ. Постоје и одређени обичаји који се спроводе с времена на време, а којима се, по веровању, успоставља веза са прецима, на пример, улазак новог члана у домаћинство, а то се посебно односи на прихватање младе у кућу, будући да је њен дух за домаћинство стран. Венчању претходи низ обичајних радњи. После удварања, младић доводи девојку у кућу. Рано ујутро, чланови породице младића буде девојку на груб начин (не потпуно неочекивано) и одводе је до појила где почињу да је вређају како би је расплакале. То је такозвана иницијација духа непознате девојке, који би евентуално у будућности могао да наруши мир читавог домаћинства.
Породица мушкарца мења стоку и остале корисне животиње (просек је око 15 грла или комада), за девојку. Понекад, ако нису у могућности да дају одједном, они плаћају у ’’ратама’’.
Церемонија традиционалног венчања (умтсимба)- Обично се одвија викендом, у току ’’суве’’ сезоне која у Свазиленду траје од Јуна до Августа. Петком увече, млада и њени рођаци иду до младожењине куће. Суботом ујутру почиње забава која се одвија поред најближе реке или потока, где се девојка представља прецима фамилије младића. Служи се месо од говеда и коза, а после подне почиње велики плес у оквиру младожењиног имања. Недељом ујутру, млада са својим рођакама набада младожењину земљу копљем које служи за терање стоке, а након тога јој боје кожу црвеном земљаном бојом. То бојење је највиши чин у самом ритуалу венчања и ни једна жена у Свазиленду не може бити бојена више од једанпут! Након тога, као завршница венчања, долази на ред и отварање поклона, што ради млада тако што их презентује свом супругу.
Када једном постане члан породице, девојка више не може да је напусти, осим у три случаја: неверства, крађе или вештичарења. Под овим околностима породица младића може да је отера, али се њена породица може заузети за њену одбрану и преговарати са фамилијом супруга.
Непосредно након рођења детета, родитељи и присутни сународници, скупљају биљке и животиње које су специфичне за тај клан, праве мешавину од њихових делова, спаљују и инхалирају дете тим димом, како би му донели срећу у животу.
Покојници се сахрањују близу њиховог имања, одмах поред домаћинства, а само краљеви и чланови краљевске фамилије се сахрањују у планинским пећинама. Сахране су веома битне међу Свазијима, и значе им и због чешћег међусобног виђања. Традиционално, немају помене, као рецимо, православци, али се после 30 дана виђају да "исперу затрованост смрћу". 
Још увек су широм заступљени традиционални врачеви:
Свазији су експерти у писању ода и појању. Постоји и занимање везано за ову културну област, а писци ових ода пишу за сваког краља, сваког поглавара, сваку виђенију личност. То је толико распрострањено у Свазиленду да чак и возачи аутобуса нарачују оде за своје возило, и возећи их појају. 
Презимена - Ако користите презиме неке особе у обраћању, то је много већа част него коришћење имена. Савко презиме има своју екстензију, чиме се јасно ставља до знања о ситуацији у којој се налазите са особом – то може бити захваљивање, поздрав као "добар дан" или поздрав за " до виђења". Звучи нејасно? Ево једног примера:
Нкхоси Дламини вена векунене вена велухланга млангени ломухле Нкхоси, што у буквалном преводу значи: "Господине/Госпођо, Дламини (презиме), Ви, који сте у праву, Ви, који сте умилни, Ви који сте тако лепи на сунцу, Добар дан"! 
Одећа - Дечаци и мушкарци носе кожу одређене дивље животиње до нивоа бутина. Девојке носе сукње, плетене од посебних "текстилних" трава. Жене са децом носе сукње направљене од кравље коже, и дижу косе у пунђе, тзв. Бее хиве стил. Удате жене, које још немају децу носе и ешарпу направљену од козје коже, преко свог рамена. 
Војска и војне формације - Сваки мушкарац припада некој војној формацији, у рату и миру. Те јединице формира краљ сваких пет година. Млади мушкарци се воде у јединице које су под краљевом комадом и служе као његова лична гарда. Јединице којима војници припадају се лако препозњу по бојама кравље коже коју војници носе преко рамена – свака боја указује на посебну јединицу или пук. Краљ их позива четири пута годишње при следећим приликама: Инцвала (нешто као редован војни рок), затим, за краљевско венчање које се одржава само у Јануару, за жетву у Мају и сетву у Јулу.
Два најважнија традиционална плеса су:
Умхланга или Плес Трске је осмодневна церемонија где девојке секу трску и доносе Краљици Мајци. Завршница овог ритуала је плес који нема такмичарски дух. Ова церемонија се одвија крајем августа или почетком септембра, у зависноси од тога када је Краљица Мајка сазове, а то опет зависи од тога када је трска зрела за сечење. Само девојке, неудате и без деце, могу да учествују у овом ритуалу.
Циљеви ове церемоније су следећи:
Краљевска породица именује Индуну, капитена, вођу тима, а она, преко радија, објављује датум почетка церемоније. Она ће бити обучена и упућена у сва потребна знања везана за краљевски протокол. Једна од краљевих кћери је њен лични тренер.
Девојке се окупљају у краљевском селу Краљице Мајке. Данас је то Лудзидзини, а у Собхузино време је то био Лобамба. Долазе у групама од по две стотине (отприлике), надзиру их мушкарци, за сваку групу по четворица, са по једним супервизором. Спавају у лежаљкама и простиркама на пропланцима села или у оближњим школама, по учионицама.
Подељене су у две групе. Старије, од 14 до 22 године и млађе, од 8 до 13 година. После подне почиње марш до поља трске са супервизорима. Старије девојке понекад иду чак и до града Нтондози удаљеног чак 30 километара од краљевског села, док млађе девојке иду до Бхамскхе поред Малкерна, удаљеног око 10 километара. Ако су старије девојке послате на још удаљеније фарме, онда им влада омогућава транспорт. Девојке стижу на одредиште око вечери и након обеда иду на спавање по већ постављеним шаторима. Раније су их локални мештани примли у своје колибе на преноћишта.
Девојке секу трску, обично десет до двадесет по захвату, и то обављају дугим а широким мачетама. Свака девојка везује снопове трске, некада канапима прављеним од трске (и данас ако томе присуствују туристи), а данас пластичним канапима.
После подне су девојке спремне да се врате у село Крајице Мајке, носећи своје снопове трске. Враћају се у току ноћи, да би се видело како су прешле дугачак пут.
Дан одмора када девојке припремају свечане "униформе" за плес и праве једне другима, чувене "етно" фризуре.
Први дан плеса, почиње око 15 х и завршава се након два сата. То изгледа врло живописно, с обзиром на то да девојке прилазе Краљици Мајци у групама и бацајући снопље пред њене ноге, певају песме. То не би било тако "живописно" да свака група не пева своју песму! Након постављања трске испред Краљице Мајке, настављају са плесом, певајући, свака група, своју песму.
Последњи дан плеса, када и краљ долази на церемонију.
Краљ наређује да се закоље двадесет до двадест и пет великих комада стоке како би се припремила гозба за девојке. Свака од њих узима по веће парче меса и одлази својој кући.
Инцвала или Краљевска Церемонија се одвија четвртог дана после пуног месеца, најближег најдужем дану – 21. септембру. За туристе се ово најчешће зове "церемонија првог воћа", иако је краљевско пробање воћа само један од аспеката ритуала. Када нема краља (период владавине Краљице Мајке), онда нема ни Инцвале. У случају да се тај ритуал изврши у част неког другог, то се сматра врховном издајом!
Сваки Свази може да учествује у ритуалу, посебно на врхунцу церемоније – четвртог дана велике Инцвале. Кључне фигуре у овом процесу су Краљ, Краљица мајка, краљевске супруге и деца, индуани (гувернери покрајина) и поглавице војних пукова.
За време пуног месеца у Новембру, "беманти" крећу из села Краљице Мајке у две групе:
"Беманти" се враћају у Краљевску престоницу и то све до новог месеца у Децембру.
Тада почије Мала Инцвала: два дана плеса, певања и ритуала.
Четрнаест дана касније почиње Велика Инцвала.
Младе нежење које крећу из села Краљице Мајке, марширају око 50 километара док не почну да секу гране Лусекване жбуна, под сјајем месеца.
Младићи смештају одсечено грање у двориште националног одсека за сточарство, а старији младићи машу грањем кроз двориште Краљеве личне резиденције.
Јутро: дечаци секу гране црног "имбондво" (црвеног вилиног грма, Цомбретум апицулатум) и ово додају остатку одсеченог шибља.
После подне: док Краљ прима "медицине" у својој резиденцији, почиње лов на црног бика. Лусекване учесници лове звер, савладају је и враћају Краљу у резиденцију. У Резиденцији се бик закоље и то даје важне "састојке" медицини, која ће симболично лечити Краља од непријатеља.
Главни дан: сви кључни актери овог догађаја су овде, а краљ и његове војсковође се појавјљују у пуној ратничкој опреми. Краљ загризе и испљуне одређене биљке и воћке, а затим баца "свету тикву", коју ће штитом ухватити неки од учесника.
Краљ седа у осаму "свете колибе", а "беманти" вичу кроз престоницу да у току сунчевих сати нема сексуалних контаката, додиривања воде, стављања накита и боја на тело, седења на мадрацима и столицама, руковања, чешања, певања, играња и весеља.
Краљева лична гарда маршира до шуме одакле се враћају са дрвима за ватру. Старији припреме велику ватру у коју се бацају предмети који означавају претходну годину, а све то уз певање, удараљке и неизоставни плес. Краљ ће остати да самује у изолацији до следећег пуног месеца, а тада ће се уклонити лусекване грање са улаза у краљеву колибу.

Велика разноврсност флоре у Свазиленду је условљена разликама у надморској висини и клими. На истоку доминирају саване, мочваре и суптропске шуме, док су на северозападу заступљене кишне шуме, са по којим финбосом, "финим грмом", уобичајеним за јужну Африку. Планинска граница са Мозамбиком има непријатну и суву климу. Законом су заштићене ретке биљке, као што је кикад, биљка названа "живим фосилом" јер је, потпуно неизмењена, преживела 50 милиона година. Иако је разноврсни биљни свет распрострањен по територији целе земље, у фокусу заљубљеника флоре су дефинитивно природни резервати. Млилwане резерват се поноси импресивним алејама зрелих стабала, која су ту руком засађена у току последњих 30 година. Овде се такође налази и шума кикада, а у плану је да се на овом простору направи ботаничка башта са свим расположивим врстама биљака.
У погледу разноврсности цвећа и неких ендемичних врста, Малолотја не може да се пореди ни са једним другим локалитетом ове врсте у земљи. Осим кикада, овде има љиљана, алоје и папрати. У резерватима Хлане и Мкхаyа заштићене су једине преживеле врсте листопадног дрвећа. Могу се видети и огомна стабла смокве и мареле.
У земљи има на стотине врста птица што ову земљу чини рајем за њихове љубитеље. На релативно малој територији, од високих планина на западу, преко умереног средишњег појаса, до тропских савана на истоку земље, примећено је око 1000 различитих врста птица. Најинтересантније врсте се могу видети у природном резервату Малолотја. Овде своје станиште има изузетно ретка јужноафричка врста- плава ластавица, као и воскокљуна зеба црвених крила, ћелави ибис- врста чапље, Стенлијева дропља, црнорепа препелица и дугорепи славуј. Примећене су и детлић, дрозд, плави ждрал. У Малолотји живе и неке шумске врсте птица, као што су црвендаћ високолетач и сива кукавица.
У близини Малолотје се налази вештачко језеро Хаwане које представља привремено станиште за многе врсте и стално станиште за неке врсте барских птица- гуске, жутокљуне патке, корморане.
Шуме централне регије Свазиленда, будући да се налазе на прелазу две различите висинске и климатске зоне, станиште су најразличитујих врста. У близини Пиггс Пеак-а примећене су неке тропске врсте, на самој ивици свог домашаја- дронго, љубичасти турако, зеленоглава сунчица... Уобичајене врсте за Млилwане су свети ибис и црноглава чапља.
У природним резерватима на истоку земље живе чворак, смеђоглави папагај... Хлане је познат по ретким врстама грабљивица и орлова, као и по најјужнијој колонији марабоу рода. Језеро Ван Ецк код Биг Бенда привукло је белоглаве пловке, чапље, роде и орлове којима је риба главна храна.
Регион Лубомбо са природним резерватом Млавула, на граници са Мозамбиком, станиште је још ређих врста- плава мухоловка...
Већина птица у Свазиленду су селице, тако да је лето најбоље време за обилазак.
Свазленд је станиште и за бројне врсте гмизаваца. Од змија има питона, пољских и кућних змија, као и отровнице- кобра, мамба... Насупрот широко распрострањеним веровањима, змије су стидљива створења са којима је мала вероватноћа да ће се посетилац сусрести. Има камелеона и највећих примерака гуштера који могу да порасту и до два метра дужине. Крокодили настањују реке на истоку земље.
Има много врста инсеката- стонога, шкорпион, разне врсте паука, мољаца и лептира. За ентомологе, ово је свакако интересантна дестинација. Реке и језера су богата рибом- жута риба, риба тигар, сом, деверика, јегуља, а планинске реке су богате пастрмком.
Природни потенцијали Свазиленда су врло добро искоришћени и упркос величини, ова земља располаже најбољим природним резерватима и националним парковима у јужној Африци. Слонови, лавови и носорози су поново настањени, након што су били потпуно истребљени (носорога на овој територији није било 70 година). После пар крвавих битки између ловочувара и ловокрадица, популација црних и белих носорога није више озбиљно угрожена. Резервате настањује и гну, антилопа, газела, брадавичаста свиња, жирафа, пегава хијена. Резерват Млилwане у долини Езулвини, недалеко од главног града, је најбоље уређен за обиласке и овде се лако могу видети нилски коњ и крокодил.
Вековима раније, данашњи Свазиленд је био један од делова древног афричког континента на чијој су се територији слободно кретале најразличитије врсте дивљих животиња. Разлике у надморској висини, падавинама и вегетацији условиле су постојање различитих станишта на малој територији и привукле најразноврснију афричку фауну.
Овде су такође живели и људи. Археолошке ископине потврђују да је ово једна од најстаријих људских насеобина. У давној прошлости, пре надирања Нгуни клана са севера, становници ове области били су Бушмани, мали, номадски народ који се бавио ловом и сакупљањем плодова, из потребе да се прехрани. Бушмани су, за разлику од људи који су се касније ту настанили, живели у хармонији са природом и нису доприносили узнемиравању и уништавању своје околине. Међутим, када су дошли људи са другачијим навикама и упустили се у борбу за животни простор са дивљим животињама, животиње су изгубиле. Први су дошли кланови са севера и са собом донели домаће животиње и оруђе за обрађивање земље.
Чак ни овакав утицај човека на дивље животиње и њихово станиште није био драматичан јер је њихов број и даље био ограничен природном смтношћу. Али, онда се средином 1800. догодила инвазија Европљана који су дошли са, опет, другачијим навикама, доневши своје пиштоље, модерне начине обраде земљишта и медицинске вештине. Смртност је смањена, људска популација цвета, а човек се са животињама бори за територију. Дивљи свет бива осуђен на пропаст. На североистоку Африке се појавила сточна куга, пренета из Европе, која се раширила и захватила и Свазиленд 1896. Масовни помор је захватио домаће животиње, а исто тако и дивље антилопе, чак и лешинаре који су халапљиво јели те лешине, а затим и сами помрли од глади када је куга престала и нестало хране. 
До раних година XIX века број дивљачи је обновљен, али само да би их људи ловили због хране. Неуспех колонијалне владе да контролише кријумчарење дивљачи могао се поредити са исто тако неуспешним претходно проглашеним законом о резерватима који се тицао изградње фарми после Првог светског рата. Током 1930-их, такозвана "казна дивљих звери" довела је до најшокантнијег поглавља у историји конзервације. На територији Свазиленда појавила се у огромном броју "дивља звер" гну, пратећи своје миграцијске инстинкте које је имала и вековима пре. Због њихове инвазије на фарме и ранчеве, проглашени су штеточинама и повела са акција њиховог истребљења, како год је то било могуће. Постоје подаци о томе како су читава стада бивала нападнута пушкама, а вода за пиће отрована, што је касније довело да смрти других животиња и птица.
Између 1930. и 1960. незаштићене дивље животиње биле су десетковане неконтролисаним ловом, ловокрађом и убрзаним трговинским и пољопривредним развојем.
Шездесетих година, Тед Реиллy, први конзервациониста Свазиленда, покушао је, али није успео да убеди колонијалну владу да направе у Свазиленду барем један резерват где би животиње биле стављене под заштиту. Образложење које је добио било је то да Свазиленду резервати нису потребни јер већ постоје паркови до којих се лако може стићи, један на северу, Национални парк Кругер, и на југу, резерват Хлухлуwе, оба на територији Јужноафричке Републике. Овакав одговор владе довео је до тога да Тед Реиллy на територији свог приватног ранча оснује први резерват Свазиленда, Млилwане. Подигнута је заштитна ограда и животиње свакаквих врста, велике и мале, довођене су и смештане у ово уточиште.
Када је краљ Собхуза II видео ово препорођено природно благо Свазиленда, преузео је мере да га сачува и још више унапреди и тиме постао заштитник резервата Млилwане и отац конзервације природе у својој краљевини.
За првих седам година (од 1960. до 1967.) у Млилване-у је настањен највећи број до тада истребљених врста, упркос константним нападима непријатељски настројених и покварених неистомишљеника.
Подстакнут идејом о конзервацији и увидевши успех Млилване-а, којем је и сам допринео, краљ Собхуза 1967. одлучује да установи још једну заштићену област, резерват Хлане.
Само осам година касније, 1975. сарадња два резервата у конзервацији се испоставила толико успешном да се појавио чак и сувише велики број некад десеткованих животиња.

У Винковцима, највећем граду југоисточне Славоније и Вуковарско-сријемске жупаније, већ више од три и по деценије одржавају се у септембру Винковачке јесени. Винковачке јесени највећа су и најпознатија фолклорна, културна, привредна и туристичка манифестација не само Винковаца и околине, већ Славоније, Барање и западног Срема, па чак континенталне Хрватске у целини. На манифестацији учествују фоклорне групе из различитих делова Хрватске, дијаспоре и других земаља Европе и Америке.
Прве Винковачке јесени одржане су у септембру 1966. године. У почетку била је то локална смотра изворног славонског фолклора на којој су наступале фолклорне групе из околине Винковаца, а потом и Славоније и Барање.
Године 1970. уз споменуте групе на Смотри учествују и група Градишћанских Хрвата и Русина и Украјинаца из Петроваца. Касније се на Смотри појављују фолклорне групе из разних делова бивше Југославије, Аустрије, Мађарске, Пољске, Словачке, Румуније, Француске, Шведске и САД.
Од 1977. године Винковачке јесени су смотра изворног фоклора народа и народности Хрватске, а од 1990. године смотра изворног хрватског фоклора на којој наступају и фоклорне групе из дијаспоре.
Свечаном отворењу Јесени претходе Фолклорне вечери. Оне се одржавају неколико вечери пре свечаног отворења Јесени и на њима наступају фоклорне групе из околине Винковаца, а од 1993. године из Вуковарско-сријемске жупаније.
Од осамдесетих година фоклорне вечери имају такмичарски карактер, а најбоље групе стичу право наступа на Међународној смотри фолклора у Загребу и Ђаковачким везовима.
Свечаност отворења догађа се на отвореној позорници на средишњем градском тргу или покрај Босута са програмом којем је извориште и надахнуће Славонија и Шокадија — њени обичаји и хрватска традиција. У програму учествују популарни хрватски глумци, тамбурашке групе и певачи класичне, забавне и народне музике. На тим приредбама високог културно-уметничког и забавног нивоа окупи се више хиљада житеља града на Босуту, Жупаније и гостију из разних делова Хрватске у иностранства. Сваку приредбу директно преноси ХРТ.
Једна од најзанимљивијих приредби Винковачких јесени су Шокачки дивани, настали као приредба која има за циљ дочарати изворни говор, игре и забаву односно дух и менталитет Шокца, Славонца и обновити некадашње диване. У склопу Винковачких јесени одржавају се од 1974. године најчешће у неком од насеља винковачке околине.
Мимоход учесника Смотре фоклора улицама Винковаца празник је за очи и уши. Колона свих учесника, након свечане мисе у Цркви Св. Еузебиа и Полиона дугачка неколико километара креће се према стадиону НК Цибалије, задржавајући се кратко испред главне позорнице на отвореном. Више десетина хиљада гледалаца који испуне улице и средишњи градски трг, могу уживати у лепоти народних ношњи и звуцима фоклорних група из Мађарске, Украјине, Пољске, Словачке, Француске, Шведске и других земаља који као гости учествују на Јесенима. Смотра фолкора са мимоходом свих учесника и представљањем коњских запрега најатрактивнија је и најпосећенија приредба Винковачких јесени. Са почетних двадесетак изворних група и 700 извођача Смотра фоклора данас окупља преко седамдесет група са око 3.000 извођача. Посебан интересе на Мимоходу и Смотри изазива појава и наступ коњских запрега. Клопарају градским улицама и трговима уређене коњске запреге. Посебно су лепе и занимљиве сватовске. За Шокца, Славонца, коњи и запреге због некадашњег начина живота имају посебно, готово митско значење. Отуда и велика љубав и пажња према тим племенитим животињама којих је све мање.
Иако деца на Јесенима учествују од самог почетка, 1970. године настају Мале винковачке јесени, које 1971. године прерастају у Дечје јесени.
Спортска такмичења, цртање на плочнику и паноима, наступи дечјих зборова, фоклорних и плесних друштава, литерата, рецитатора и дечји корзо део су садржаја организованих на Дечјим јесенима.
Уз споменуте традиционалне приредбе и манифестације, на Јесенима се одржавао и низ других приредби културног, друштвеног и спортског садржаја. У данима Јесени у граду се одржавају ликовне изложбе, књижевне вечери, концерти, научни и стручни скупови, друштвена саветовања и изложбе, промоције књига, спортска такмичења и друго. Винковачке јесени славе, чувају, негују и показују изворно народно благо, културу и обичаје, славонске, хрватске, али и припадника других народа као што су наши драги и уважени гости.

Музејско острво () у Берлину, Немачка, је северни део острва на реци Шпреја, у градском центру. На њему се налазе неки од најзначајнијих светских музеја. 
Музеје су градили пруски краљеви, а њихове богате колекције уметнина и археологије постале су јавно добро 1918. 
Стари музеј () је најстарији музеј на острву, изграђен 1830. Архитекта је био Карл Фридрих Шинкел. Краљ Фридрих Вилхелм III је овде основао прву јавно изложену збирку старина (). 
Нови музеј (), изграђен 1859, дело је Аугуста Штилера, Шинкеловог ученика. Зграда је скоро потпуно уништена у Другом светском рату, али се сада обнавља. Очекује се да ће 2009. овде поново бити изложене египатске и праисторијске археолошке колекције. 
Стара Национална галерија () изграђена је 1876, по пројектима Аугуста Штилера. У њој је изложена, вероватно највећа, колекција немачког сликарства 19. века. Првобитно језгро колекције је била донација банкара Јоахима Вагенера. Зграда је тешко оштећена у Другом св. рату, а поново је отворена после реконструкције 2001. Колекција скулптура, некад чувана у овом музеју, сада се налази у посебном простору (бившој цркви: ). 
Музеј Боде (), отворен је 1904. као Музеј цара Фридриха. Данас је зграда музеја у стању реконструкције. Планирано је да буде поново отворена за јавност 2006. У њој ће бити изложене колекције скулптура, позноантичке и византијске уметности. 
Последњи од музеја на острву је Пергамонски музеј (), изграђен 1930, у коме се налазе оригиналне реконструисане грађевине, као на пример: Пергамонски олтар и Капија тржнице из Милета. Делови ових реконструкција потичу са оригиналних археолошких налазишта. 
Цела ова група музеја је проглашена делом УНЕСКО-ве листе Светског наслеђа 1999.

Глумачка постава Веселих седамдесетих из 8. сезоне
Преузето са енглеске Википедије

On i Grušina su venčani od 1995.
1994.
1995.
1996.
1997.
1998.
1999.
2000.
2001.
2002.
2003.
2004.
2005.
2006.

Jelena Grušina (), (rođena 8. januara, 1975. u Odesi, Ukrajina) je ukrajinska klizačica. Takmiči se u kategoriji plesnih parova sa Ruslanom Gončarovim. Počeli su zajedno da klizaju 1990. godine. Par je osvojio bronzanu medalju na Zimskim Olimpijskim igrama 2006. u Torinu, posle čega su prestali da se takmiče.
Grušina i Gončarov su venčani od 1995.
Trenutno žive u Konektikatu, SAD, gde treniraju sa trenerom Nikolajem Morozovim.
1994.
1995.
1996.
1997.
1998.
1999.
2000.
2001.
2002.
2003.
2004.
2005.
2006.

Marija Petrova (; rođena 29. novembra, 1977. u Lenjingradu, Rusija) je ruska klizačica u umetničkom klizanju, u konkurenciji sportskih parova.
Petrova je počela da kliza veoma rano. Ona je bila bolesno dete i njen doktor je preporučivao rekreaciju i bavljenje sportom. Njeni roditelji su odlučili da to bude umetničko klizanje.
Njeni partneri su bili Anton Sikharulidze i Phal Cooper. Ona trenutno kliza sa Aleksejem Tihonovim, sa kojim je i osvojila Svetsku šampionsku titulu 2000. godine. Na zimskoj Olimpijadi 2002. osvojili su šesto mesto, a u Torinu na zimskim Olimpijskim igrama 2006. bili su peti.
Trenira ih Ljudmila Velikova. Koreografi su im Aleksandar Stiopin i Sergej Petukov.

Aleksej Tihonov (; Lenjingrad, 1. novembar 1971) ruski je klizač u umetničkom klizanju, u konkurenciji sportskih parova.
Njegovi raniji partneri bili su Irina Saifutdinova i Jukiko Kavasaki (sa kojom se takmičio za Japan). Trenutno kliza sa Marijom Petrovom, sa kojom je osvojio Svetsku šampionsku titulu 2000. godine. Na zimskoj Olimpijadi 2002. osvojili su šesto mesto, a u Torinu na zimskim Olimpijskim igrama 2006. bili su peti.
Trenira ih Ljudmila Velikova. Koreografi su im Aleksandar Stiopin i Sergej Petukov.

1997.
1998.
1999.
2000.
2001.
2002.
2003.
2004.
2005.
2006.
2007

1997.
1998.
1999.
2000.
2001.
2002.
2003.
2004.
2005.
2006.
2007.

"Битке и сукоби након окончања Хладног рата."

Štefan Lindeman () (rođen 30. septembra 1980 u Erfurtu, Nemačka) je nemački klizač u umetničkom klizanju.
Štefan Lindeman je počeo da kliže sa 4 godine, u Erfurtu u lokalnom klizačkom klubu. Kada je napunio 12 godina, želja mu je bila da napusti klizanje i preorijentiše se na hokej na ledu, ali ga je majka odvratila od te namere. Njegov trener je Ilona Šindler. Posle završene skole, dobio je sponzora Bundesver. On trenutno i radi tamo. 
Od svoje 14. godine, davne 1995., Štefan Lindeman je imao svoje prvo uspešno pojavljivanje na internacionalnoj klizačkoj sceni osvojivši četvrto mesto na juniorskom svetskom šampionatu. Godine 1996. bio je 12. na nemačkom nacionalnom takmičenju, ali već 1997. godine osvojio je 4. mesto, 1999. je bio drugi, a 2000. postao je prvi put nemački šampion. U 2000. godini senzacionalno i začuđujuće je osvojio prvo mesto i zlatnu medalju na Juniorskom Svetskom šampionatu. On je postao prvi, ikada, Juniorski šampion za Nemačku nacionalnu klizačku organizaciju ().
Kasnije te godine, imao je tu nesreću da dobije nezgodnu povredu kolena (ligament mu je bio iščašen na desnom kolenu) na takmičenju Šparkasen kup (). 
Godine 2004. vratio se na velika vrata u klizački svet, kada je postao nemački nacionalni šampion i kada je osvojio bronzanu medalju na Svetskom šampionatu u Dortmundu. 2005. godine osvojio je bronzu na Evropskom šampionatu. Ali iste godine imao je tu nesreću da je pao na svim mogućim važnijim skokovima u svom kratkom programu. Konačno, završio je na 12. mestu na Svetskom prvenstvu, zahvaljujući veoma snažnom slobodnom programu, koji je, srećom, ovog puta uspešno odigrao. 
U svakom slučaju, Štefan Lindeman je najuspešniji nemački klizač u umetničkom klizanju još od Norberta Šrama, koji je osvojio srebro 1982. i 1983. na Svetskom šampionatu.

__БЕЗСАДРЖАЈА__
</br>
</br>
</br>
</br>
</br>
</br>
</br>
</br>
</br>
</br>
</br>
</br>


Кондензатор је електротехнички елемент, који може да сачува енергију у облику електричног поља између двеју електрода раздвојених изолатором (диелектриком). Његова битна величина је капацитивност. СИ јединица за електричну капацитивност је -{F}- (фарад) по Мајклу Фарадеју. 
Пошто је фарад веома велика вредност, најчешће се користи са префиксима микро (-{μ}-), нано (-{n}-) и пико (-{p}-) за кондензаторе.
Кондензатор има две електроде, најчешће плочасте или ваљкасте, између којих се налази диелектрик (изолатор), који повећава капацитивност и поједностављује израду кондензатора. Кондензаторе делимо по материјалу, од ког је сачињен диелектрик:
Код поларизованих кондензатора настане диелектрик тек код прикључења у електрично коло, те се морају правилно прикључити на једносмерни напон. Неколико тренутака након прикључења тече кроз њих велика струја. Зато се најчешће употребљавају за „пеглање“ осцилација једносмерног напона. 
Две изведбе поларизованих кондензатора су:
Величина капацитивности је најчешће реда μF до mF. Кондензатори са великим капацитетом (до 1F или више) се зову суперкондензатори.
Напон на идеалном кондензатору, са капацитивношћу C, кроз који тече електрична струја i(t), је:
Минус бесконачно у доњој граници интеграла значи, да је кондензатор нека врста једноставне меморије и да је његов напон зависан такође и од догађања пре тренутка почетка посматрања t=0. 
Инверзна једначина је:
Када кондензатор прикључимо на наизменични напон formula_3, према претходној једначини, кроз њега тече наизменична струја
Запажамо да струја претходи напону за четвртину периода осцилације, тј. за formula_5.
Еквивалентна капацитивност неколико паралелно везаних идеалних кондензатора, једнака је збиру капацитивности тих кондензатора:
Код серијској везаних идеалних кондензатора, реципрочна вредност еквивалентне капацитивности једнака је збиру реципрочних вредности капацитивности појединих кондензатора:
Дата капацитивност вреди само за одређену температуру, обично за formula_8. Зависност капацитивности код других температура је линеарна и повезана са температурним коефицијентом formula_9, који је зависан од диелектрика:
Порастом температуре опада дозвољени радни напон.
Код идеалних кондензатора се диелектрик посматра као потпуни изолатор и отпорност прикључака је занемарљива. У пракси најчешће не важи ни једно ни друго.
Напуњен кондензатор, када га оставимо неприкљученог, празни се кроз диелектрик и на неки други начин, нпр. кроз кућиште. Реални кондензатор се моделује идеалним кондензатором са капацитивношћу C и отпорником отпроности R паралелно везаним са кондензатором. Квалитет кондензатора се тада оцењује временском константом formula_11, која је једнака производу formula_12; што је ова константа већа, то је кондензатор квалитетнији.
Када се прикључи на изменични напон идеални кондензатор не троши снагу. У реалном кондензатору није тако, јер неке омске отпорности не можемо занемарити и зато се нешто снаге ипак губи. Губитке оцењујемо углом formula_13, који каже за колико се фазни угао између вектора напона и струје разликује од formula_5, колико износи код идеалног кондензатора.
На високим фреквенцијама долази до изражаја отпорност прикључака formula_15, која је у еквивалентној шеми везана серијски са кондензатором.
Еквивалентна шема реалног кондензатора на високим фреквенцијама
Векторски дијаграм је следећи:
Векторски дијаграм реалног кондензатора на високим фреквенцијама
Фактор губитака на високим фреквенцијама је:
formula_16
На ниским фреквенцијама је импеданса кондензатора по апсолутној вредности веома велика, утицај отпорности довода је занемарљив, зато долази до изражаја изолацијска отпорност диелектрика, која је у еквивалентној шеми на доњој слици означена са formula_17 и везана паралелно кондензатору.
Еквивалентна шема реалног кондензатора на ниским фреквенцијама
Векторски дијаграм у том примеру је:
Векторски дијаграм реалног кондензатора на ниским фреквенцијама
Фактор губитака код ниских фреквенција је:
formula_18
Кондензатор је незаобилазан елемент код израде електричних кола. Кондензатори са малом толеранцијом капацитивности употребљавају се, пре свега у радио-техници, као делови осцилаторних кола, филтера, фреквентних скретница, интегратора и диференцијатора. Кондензатори са већом толеранцијом се употребљавају за равнање осцилација једносмерног напона, у умноживачима напона, за генерисање реактивне (јалове) снаге, погон монофазних асинхроних мотора итд. Кондензаторе са великим капацитетом употребљавамо као резервни извор енергије за напајање неких делова веза, на пример код краткотрајног испада спољашњег извора електричне енергије.
Пробојни напон је друга основна карактеристика (поред капацитета). Означава напон при коме долази до пробоја и трајног оштећења кондензатора. Поредећи кондензатор са опругом у механици то је сила која трaјно деформише опругу. Када се кондензатор пробије, почиње да се понаша као проводник.
Толеранција је димензија која дефинише колико стварна вредност кондензатора сме одступа од називне вредности. У серијској производњи кондензатора у зависности од материјала од којих је кондензатор направљен долази до одступања од номиналне вредности.

Битка код Саламине, највероватније вођена 28. септембра 480. п. н. е., је поморска битка између удружене флоте грчких полиса и персијске флоте, највећа и најславнија поморска битка старог доба. Битка је вођена близу Атине, у уском пролазу између острва Саламине и Пиреја, у Грчкој. Персијанци су имали далеко више бродова, међутим, захваљујући већој покретљивости својих бродова Грци су однели одлучујућу победу над моћнијом персијском флотом.
Ова битка означила је прекретницу Грчко-персијског рата, јер након ње персијски цар Ксеркс I повлачи већину своје армије назад у Персију.
Након Термопилске битке и неодлучене поморске битке код Артемизија, вођених истовремено 11. августа 480. п. н. е., Атињани беже на острво Саламину, Персијанци заузимају и пале Атину, а грчка флота стиже до Саламине. 
Спартанци су желели да се врате на Пелопонез и да затворе зидом Коринтски пролаз, који у дужини од 6 km дели полуострво Пелопонез од остатка Грчке, да би спречили копнени продор Персијанаца до њега.
Међутим, заповедник Атињана Темистокле успео их је уверити да зид ништа неће значити све док је морнарица у стању да превози и снабдева персијску армију. 
Иначе, расправа Темистокла и Спартанаца вођена је око пророчанства из делфског пророчишта које је неодређено казивало да ће Саламина „донети смрт жениним синовима“ и да ће Грци бити спашени „дрвеним зидом“.
Темистокле је интерпретирао дрвени зид као флоту бродова и тврдио је да ће то донети Персијанцима смрт.
Неки Атињани су то предвиђање схватили дословце, па су се забарикадирали дрвеним зидом на улазу у Акропољ. Персијанци су олако разбили тај зид, њих побили, а Акропољ запалили.
Према Херодоту, удружена грчка флота имала је између 366 и 378 бродова. Номинални командант је био Спартанац Еурибијад, а стварни Темистокле. Спартанци су имали мало бродова, али с обзиром да су себе сматрали природним вођама било које заједничке грчке војске захтевали су да њиховом генералу припадне команда над флотом. Од укупног броја бродова, 180 је било из Атине, 40 из Коринта, 30 из Егине, по 20 из Халкиде и Мегаре, 16 из Спарте итд.
Много већа, персијска флота, имала је, према различитим историјским изворима, између 600 и 850 бродова. У почетку инвазије она је бројала преко 1200 бродова, али су многи бродови изгубљени у олујама Егејског мора и код Артемизија. Међутим, многи антички историчари у својим списима ипак тврде да су Перисјанци успели да попуне своју флоту до броја од око 1000 до 1200 бродова. Персијанци су одлучили да униште грчку флоту крај Саламине, па се и сам персијски цар Ксеркс I припремио да испрати тај призор са обале.
Еурибијад и Спартанци су наставили свађу са Темистоклеом о нужности битке код Саламине. Они су желели да се боре ближе Коринту, да би у случају пораза могли да се повуку на главно копно или да се потпуно повуку и чекају да их Персијанци нападну копненим путем.
Темистокле је тврдио Еурибијаду да никакви зидови неће помоћи ако персијска флота опстане. 
Бојећи се да ће бити надгласан од стране Спартанаца, Темистокле се одлучује на трик. Шаље уходу персијском цару, да би он поверовао да се Грци нису сложили око места прихватања битке и да ће се повлачити током ноћи. Ксеркс I блокира западни пролаз, тако да се грчки бродови не могу извући. Тиме су Спартанци били ометени да промене Темистоклов план.
Током ноћи персијски бродови су претраживали залив не би ли спречили грчко повлачење, до кога није ни дошло.
Следећег јутра (највероватније 28. септембра), Персијанци, изморени потрагом за грчким бродовима за које су очекивали да ће покушати да се пробију кроз блокаду на запад, запловили су у теснац у одлучујући напад. Коринтски бродови се нису повукли и тиме увлаче персијске бродове још дубље у теснац. Дуго се ниједан грчки брод није усудио да нападне, а онда је једна тријера својим ојачаним кљуном ударила у водећи персијски брод.
Као и код Артемизија, бродови бројније персијске флоте нису могли маневрисати на уском простору што је олакшавало атинским бродовима да их уништавају својим моћним кљуновима. Персијанци су покушавали да окрену своје бродове, али јаки ветар их је у томе спречавао. Они који се нису могли окренути, остајали су блокирани осталим персијским бродовима и заглављивали су пролаз. Грчки и персијски бродови су разбијали једни друге при чему се местомично све претварало у битку попут оне каква би била вођена на копну. Стреле и копља летјели су са брода на брод.
Главни персијски адмирал Аријамен је својим бродом ударио у Темистоклеов брод, али у бици прса у прса један Грк убија Аријамена.
У уски залив могло је ући само стотинак персијских бродова. Грци би их уништили и онда је могао упловити нови талас бродова који би такође био уништен.
Најмање 200 персијских бродова је потопљено.
Атински командант Аристид преотима од Персијанаца острвце Пситалеју на коме су побијени сви Персијски бесмртници, који су се на њему затекли.
Према Херодоту, Персијанци су имали јако велике губитке јер, за разлику од Грка, многи нису знали да пливају, а и они који су допливали до обале побијени су.
Ксеркс је уништавање своје флоте све време гледао са обале са златног трона.
Победа Грка означава прекретницу Грчко-персијског рата, јер после ње персијски цар Ксеркс I повлачи већину армије у Персију бојећи се да ће Грци уништити и бродове који су служили као мост преко Хелеспонта (Дарданела), који је спајао Азију и Европу.
Ксеркс I се вратио у Персију оставивши у Грчкој окупационе трупе под командом Мардонија. Мардоније је поново окупирао Атину, а савез грчких полиса ратовао је против њега у биткама на Платеји и Микалама 479. п. н. е.
Есхил, који је и сам учествовао у ратовима, написао је о рату комад „Персијанци“.
Битка код Саламине означава спас за Грчку од персијске опасности, али та битка има и шири значај, победу европске силе над азијском и појаву Западне цивилизације као главне силе света.
Поред ове постоје још две битке код Саламине, па се дешава честа грешка.


Свети Алексије је хришћански светитељ. Рођен је у граду Риму.
За време владавине цара Хонорија у Риму је живео високи царски достојанственик Јевтимијан, врло угледан и врло богат. И он и његова жена Аглаида су живели хришћанским начином живота. Иако је био богат, Јевтимијан је само једанпут дневно јео, и то по заласку сунца. 
Имали су сина јединца - Алексија. Он је принуђен да се ожени али је те исте ноћи оставио и жену и породицу, сео у лађу и дошао у град Едесу у Месопотамији где је био познати лик Исуса, послат од Христа цару Авгару. Када с епоклонио томе лику Алексије се обукао у одело просјака и као просјак је живео седамнаест година у том граду, непрестано се молећи Богу у паперти цркве Пресвете Богородице. Када се ту прочуо као богоугодник, он је отишао одатле, сео у лађу да иде у Лаодикију, али лађа је занесена и допловила чак до Рима. Сматрајући то као прст Божји, Алексије је решио да иде у дом свога оца и да као непознат ту продужи свој живот и подвиг. Отац га није препознао, али му је из милосрђа дозволио да живи у дворишту у једној колиби. Ту је Алексије провео још седамнаест година живећи само на хлебу и води. После 17 година је преминуо. 
Хришћани верују да је тада било откровење у цркви Светих Апостола у виду гласа који је рекао у присуству цара и патријарха: "потражите човека Божја". Мало после открило се, да је тај човек Божји у кући Јевтимијановој. Цар је са папом и целом пратњом дошао у кућу Јевтимијанову, и после дужег распитивања дознали су да је онај просјак тај човек Божји. Кад су ушли у његову колибу, нашли су га мртвог, али му је лице светлело као сунце. У руци је имао хартију коју је написао непосредно пред смрт. Из те хартије родитељи његови су сазнали, да је то њихов син Алексије, а невеста, која је тридесет четири године живела без њега, да је то њен муж. Хришћани верују да су се додиром његовог тела лечили многи болесници. Из тела му је потекло свето миро. Сахрањен је у ковчегу од мермера и смарагда. Глава му се налази у Светој лаври на Пелопонезу. Преминуо је 17. (30. марта) 411. године.
Српска православна црква слави га 17. марта по црквеном, а 30. марта по грегоријанском календару.

Свети мученик Марин је био војник. Међутим не само да није хтео принети идолима жртве, него од других принете жртве је растурио и ногама изгазио. Због тогаа је био мучен и посечен, у III веку. Неки сенатор Астерије, обучен у скупоцену белу одећу, посматрао је страдање светог Марина. И толико се одушевио вером у Христа, који толику храброст даје својим следбеницима, да је сам узео тело мучениково на своја леђа, однесо и часно сахранио. Видевши то, незнабошци су и њега убили као хришћанина.
Српска православна црква слави га 17. марта по црквеном, а 30. марта по грегоријанском календару.

Становништво Новог Сада
Ово насеље је углавном насељено Србима (према попису из 2002. године), а у последња три пописа, примећен је пораст у броју становника.
У насељу Нови Сад живи 156.328 пунолетних становника, а просечна старост становништва износи 39.8 година (38.3 код мушкараца и 41.2 код жена). 
У насељу има 72.513 домаћинстава, а просечан број чланова по домаћинству је 2.63.

Ова НПП страница одговара на најчешћа постављана питања у вези уређивања Википедије.
За потпуну помоћ око уређивања страница, погледајте , и ове помоћне чланке:

Касна кожна порфирија () је најчешћа форма порфирије. Као и остале порфирије настаје услед поремећаја у ензимском систему синтезе хема. Код ове форме порфирије долази до поремећаја је ензима уропорфириноген III декарбоксилазе (погледати порфирија) услед чега се у организму нагомилавају уро и копропорфирини.
Преваленца ове болести је 20-50/100.000 становника.
Касна кожна порфирија је често повезана са алкохолизмом. У прилог овој чињеници говори то да су оболели претежно мушкарци, средњих година, док је код жена доста ређа. Међутим у последње време је све већи број жена које оболевају од касне кожне порфирије, што се доводи у везу са контрацептивима, односно хормоном естроген, који могу изазвати појаву ове болести.
Још неке супстанце каонпр. хексахлор циклохексан (користи се као инсектицид и у Турској је било масовнох случајева тровања овим инсектицидом)
или барбитурати могу утицати на појаву болести.
Код пацијената који су оболели од сиде је такође ово обољење чешће него код здравих људи.
Најкарактеристичније за ову болест су промене на деловима коже која је изложена сунцу.
Кожа прерано стари: присутна је еластоза коже, старачки комедони (митесери). Делови коже око очне дупље (орбита) и на полеђини шака су плавичасто пребојени. Кожа је претерано осетљива, па врло лако настају повреде: на полеђини шаке налазе се бројне огреботине, крусте, чворићи, депигментована места (атрофични ожиљци) и милије (мали беличасти чворићи).
Промене се јављају и на коси која постаје тамнија, пацијенти који имају седу косу примете како им коса поново добија боју. Јавља се и хипертрихоза. То је у ствари појачана маљавост (длакавост). 
Мокраћа је пребојена црвено (као вино), могу се наћи и оштећења јетре.
Узрок је недостатак ензима уропорфириноген III декарбоксилазе у ћелијама јетре (хепатична порфирија).
Недостатак је условље мутацијом на хромозому 1 п21 (Хромозом 1 (човек)). Услед тога долази до повећане активност АЛК синтетазе (видети порфирија).
Постоји стечена форма, која захвата само јетру и заједно са алкохолизмом, токсинима, естрогеном доводи до манифестног обољења.
Урођена форма је тежа и захвата не само јетру већ и еритроците.
Fritsch "Dermatologie und Venerologie" Springer ISBN 3-540-61169-X




Петокрака звезда (☆), популарно петрокрака, је чест симбол широм света. 
Петокрака звезда је дводимензионална геометријска слика, звезда са пет кракова исте дужине, постављених под углом од 36° између сваког од кракова. 
Може се добити када на обиму круга обележимо пет тачака које су међусобно једнако удаљене. Ако повучемо две дужи од центра круга ка суседним двема тачкама добићемо угао од 72 степена. Ако са дужима међусобно спајамо по две узастопне тачке добићемо звезду петокраку. 
Када се колинеарне странице међусобно споје, добија се пентаграм. 
Петокрака звезда се као симбол развила највероватније из пентаграма, много старијег и веома познатог симбола. И пентаграм и петокрака звезда се увек надовезују на симболику броја 5. За разлику од пентаграма, који представља скуп 5 елемената, петокрака звезда педставља јединство тих елемената и целовитост. 
У Кабали, пентаграм и петокрака звезда се често преплићу. Представљају микрокосмос, насупрот хексаграму (Давидовој звезди) и шестокракој звезди, који представљају макрокосмос. 
Такође, представља се и као симбол пет природних елемената: ватре, воде, земље, ваздуха (или ветра) и етра 
Доводи се у везу и са човеком, и његових пет удова (руке, ноге и глава) и његових пет чула .
Прва застава Сједињених америчких држава од проглашења независности (1777) имала је на себи беле звезде петокраке. На њој је било плаво поље, у горњем левом углу, са 13 белих петокрака звезда кружно постављених и окренутих ка споља, и 13 наизменично црвено-белих пруга. 13 звезда и 13 пруга је представљало првих 13 држава независних САД. Беле петокраке звезде кружно постављених представљале су „ново сазвежђе“ на „плавом небу“. Била је у употреби од 14. јуна 1777. до 1. маја 1795. године.. 
То је уједно и први пут да се симбол петокраке звезде појављује на некој застави. Није јасно зашто је баш петокрака звезда изабрана за заставу када се такав симбол никада раније није јављао у историји САД. Верује се да је у САД тај симбол дошао из Европе .
Уз срп и чекић, црвена петокрака звезда је била један од симбола комунизма. 
Црвена петокрака се појављује као симбол комунизма и као амблем на застави Совјетског Савеза, и застави сваке од његових република: Азербејџанска ССР, Белоруска ССР, Грузијска ССР, Јерменска ССР, Киргиска ССР, Летонска ССР, Литванска ССР, Таџичка ССР и Украјинска ССР. 
Такође, под утицајем комунизма и Совјетског Савеза, постаје и амблем СФР Југославије, који се преноси и на сваку од социјалистичких република: СР Босна и Херцеговина, СР Македонија, СР Словенија, СР Србија, СР Хрватска и СР Црна Гора. И друге балканске државе у којима је био комунизам на власти су имале црвену петокраку, као симбол комунистичке идеологије и друштвеног уређења, на својој застави: НР Албанија, Народна Република Бугарска, Социјалистичка Република Румунија, Народна Република Мађарска и Молдавска ССР. 
И друге земље које су прихватиле комунизам имају црвену петокраку на својој застави, као Кина и Северна Кореја.
На застави Османског царства, појављује се бели полумесец окренут ка белој петокракој звезди, на црвеној подлози. Убрзо је овај симбол прихваћен као муслимански верски симбол и све земље које су биле под Османским царством користе овај симбол као симбол ислама. 
Пет кракова звезде је представљало пет стубова ислама (шехадет, намаз, зекат, заум, хаџ).. 
Првобитно је на застави Османског царства био на црвеној подлози али је касније пренет и на зелену подлогу тако да су полумесец и звезда на црвеној подлози представљали царство а полумесец и звезда на зеленој подлози исламску веру. 
Полумесец и звезда на црвеној подлози и дан-данас представљају симбол Турске државе, а на зеленој подлози се по целом исламском свету прихвата као симбол Ислама. 
Преко Османског царства, полумесец са петокраком звездом је дошао, у црвеној или белој боји, и на заставе многих исламских земаља: Азербејџан, Алжир, Западна Сахара, Комори, Малезија, Малдиви, Мауританија, Пакистан, Северни Кипар, Тунис, Туркменистан, Турска и Узбекистан .
Као последица јеврејско-арапског сукоба у Палестини и велике нетрпељивости арапског света и Ислама према свему што има везе са Јеврејима, настаје и симбол познат као "Арапска звезда", насупрот шестокракој звезди (која их асоцира на Давидову звезду). Муслимани скидају један од кракова шестокракој звезди и добијају петокраку, која се већ користила у исламском свету, која их подсећа на пет стубова Ислама.
Још неки од примера употребе петокраке звезде:
Неке земље имају забрану коришћења овог симбола на јавним местима, попут Мађарске и Литваније. 
Петокрака звезда, као симбол, је врло распрострањен симбол на заставама многих држава, у различитим бојама. Најчешће је једне боје али је понекад уоквирена другом бојом (нпр. на застави Новог Зеланда). 
Звезде на савременим заставама држава:

Са циљем да се заштити домаћа производња од стране конкуренције, у чему се претеривало често и на штету домаћег купца и домаће индустрије, у Социјалистичкој Федеративној Републици Југославији (СФРЈ) су уведена строга увозна правила која су обликовала развој рачунара у земљи различит од развоја у западном свету. Једна од важних идеја које су управљале развојем технологија у СФРЈ је била потреба за независношћу од страних произвођача резервних делова, што је доприносило развоју домаћих рачунара.
После стручне обуке (у иностраним рачунарским институтима: PARIS 1954. и 1955. = Т. Алексић и А. Манджић; DARMSTADT и WIEN 1959. = В. Масникоса; CAMBRIDGE 1961. = П. Врбавац; LONDON 1964. = Д. Христовић), инжењери из Института БК-Винча и касније Института Михајло Пупин на челу са проф. др. Тихомиром Алексићем започели су развој првих домаћих рачунара крајем педесетих година 20. века. Овај пројекат је произвео ЦЕР (Цифарски Електронски Рачунар) линију рачунара, почев са моделом ЦЕР-10 1960. године у Винчи.
До 1964, развијен је рачунар ЦЕР-20 са наменом да буде „електронска књиговодствена машина“, као резултат растуће потребе књиговодственог тржишта. Тренд израде рачунара пословне намене се наставља и израдом ЦЕР-22 1967. године, који је био намењен он-лајн операцијама у банкама и комуналним предузећима. 
Било је још ЦЕР модела, као што су ЦЕР-12, ЦЕР-11, ЦЕР-111, и ЦЕР-200, али о њима овде има мање података.
С временом, када се схватило да домаћа наука и индустрија не може да држи корак са светским развојем рачунара, дозвољен је увоз страних рачунара под одговарајућим условима и посебним дозволама. Ово је довело до повећане доминације страних производа и смањења релативног тржишног удела домађих рачунара. Насупрот овоме, а услед општег повећања заинтересованости тржишта, системи које су правиле домаће компаније као Институт Михајло Пупин (прво ЦЕР а затим ТИМ серије нпр. ТИМ-100 и ТИМ-600) и Искра Делта (нпр. модел 800, базиран на -{PDP-11}-/34) су наставиле развој током седамдесетих и, чак, осамдесетих година.
Више компанија је покушало да направе микрорачунаре сличне кућним рачунарима из 1980-их, као на пример Институт Иво Лола Рибар - Лола 8, ЕИ Ниш - -{Pecom 32}- и 64, ПЕЛ Вараждин - Галеб и Орао , Ивел - Ултра и З3 итд. Многи фактори су утицали на њихов неуспех или позиционирање ван тржишта кућних рачунара:
Резултат је био да су се домаћи рачунари ове генерације углавном користили у владиним институцијама којима није било дозвољено да купују страну опрему. Они рачунари које је било могуће повезати на постојеће централне рачунаре као терминале су постигли већи успех у пословним компанијама а остали су се користили за образовне сврхе у школама.
Влада је покушала да контролише прилив страних кућних рачунара уводећи увозна ограничења цена и величине меморије. Међутим, народ је наставио да увози рачунаре било илегално или растављајући их на делове који су пролазили кроз задата ограничења. Таква „сива економија“ је убрзала распад домаће индустрије кућних рачунара.
Један рачунар је успео да се избори - Галаксија. Креатор Воја Антонић је објавио дијаграме и упуства за самоградњу рачунара за игрице у специјалном издању популарног часописа Галаксија под именом Рачунари у вашој кући јануара 1984. Рачунар је самостално градило више хиљада ентузијаста, а још их је мали број произведено за употребу у основним и средњим школама.
Кућни рачунари су били врло популарни у СФРЈ - толико да су радио-станице емитовале програме који су иначе били дистрибуирани на касетама - нпр. у емисији Вентилатор 202. Софтверски пирати су били чести и слободно су објављивали своје огласе у популарним рачунарским часописима као што су Рачунари, Свет компјутера, Мој микро и Ревија за микрорачунала. Јефтин (пиратски) софтвер је омогућио да практично сви власници кућних рачунари постану својеврсни колекционари програма са стотинама програма. Ово је касније произвело мешавину добрих и лоших ефеката. Развојни алати су били приступачни што је узроковало појаву великог броја рачунарских стручњака познатих и у свету али исти ти стручњаци нису могли да успеју на домаћем тржишту због истог пиратства које им је обезбедило образовање.
Друга половина осамдесетих доноси повећану популарност -{IBM PC}- компатибилних рачунара и, нешто мање, -{Amiga}- and -{Atari ST}- рачунара. Домаћи произвођачи су избацили неколико модела -{IBM PC}- компатибилних рачунара, као што су неки модели ТИМ серије (ИМП) напр. ТИМ-100 и Лира рачунара (Еи), али је њихов „успех“ био ограничен на државне институције обавезне да купују само домаћу опрему.
Сива економија је наставила да омогућава доминацију стране технологије међу појединачним купцима а софтверско пиратство наставило да живи до распада СФРЈ деведесетих година.
Пред сам крај Југославије, 1989. године, приватна фирма „Сезам“ покренула је локалну мрежу персоналних рачунара за подручје Београда, која је пре свега укључивала популарну „Конференцију“. „Сезам“ се преоријентисао на Интернет 1996. године.
1960
1964
1966
1967
1971
1983
1984
1985 
1988

Ембраер ЕРЏ 145 () је породица регионалних млазних путничких авионавиона бразилског произвођача Ембраер.

Хромозом 20 је аутозомни хромозом двадесети по величини у хуманом кариотипу. Према положају центромере припада метацентричним хромозомима. Према Денверској конференцији из 1960. године сврстан је у F групу. Изграђен је од 72 милиона парова база ДНК што представља од 2-2,5 укупне количине ДНК у ћелији.

Хромозом 21 је аутозомни хромозом двадесетпрви по величини у хуманом кариотипу. Према положају центромере припада акроцентричним хромозомима. Према Денверској конференцији из 1960. године сврстан је у G групу. Изграђен је од 50 милиона парова база ДНК што представља од 2-2,5 укупне количине ДНК у ћелији.
Најчешћа тризомија која се јавља у људској популацији је тризомија 21, која се фенотипски изражава као Даунов синдром. Учесталост овог синдрома у људској популацији је 1:700. На ту учесталост утиче старост мајке, тако да се код жена старијих од 40 година та учесталост повећава на 1:45. Кариотип је 47,XX+21 или 47,XY+21 (укупан број хромозома, полна конституција + хромозом који је у вишку).
Узрок тризомије 21 може да буде и уравнотежена транслокација 21 код једног од родитеља. Такав родитељ, поред нормалних гамета, може да образује и гамете у којима је хромозом 21 у вишку. Спајањем таквих ненормалних гамета (имају два хромозома 21) са нормалним (имају један хромозом 21)настаће зигот који носи неуравнотежену транслокацију 21. Особа са неуравнотеженом транслокацијом 21 имаће кариотип са 47 хромозома јер је хромозом 21 у вишку (тризомик).
Клиничка слика Дауновог синдрома 
Најизразитија обележја овог синдрома су:
Особе са овим синдромом имају и препознатљиве морфолошке особине као што су :
Клиничка слика може бити ублажена ако је код особе присутан мозаицизам.
Делеција дугог крака (q) хромозома 21 (G делеција синдром I) фенотипски се манифестује као антимонголоисмус чија је клиничка слика:
Робертсонове транслокације су размене делова између акроцентричних хромозома, при чему ти хромозоми могу бити исти, 21/21, или различити, најчешће 14/21. При овој транслокацији долази до истовременог прекида на једном хромозому изнад, а на другом испод центромере. Затим долази до међусобног спајања прекинутих делова и то тако што се споје дуги краци оба хромозома, а п краци се изгубе у првој наредној деоби. Спајањем дугих кракова оба хромозома настаје један метацентричан (ако су учествовали исти хромозоми) или субметацентричан хромозом (ако су се спојили q краци различитих хромозома).
Особе носиоци транслокација су најчешће фенотипски нормалне јер се губе само кратки краци акроцентричних хромозома. (Кратки краци садрже гене чији недостатак не утиче на фенотип.)За њих се каже да су носиоци уравнотежене транслокације. Потомство оваквих особа је угрожено и може имати поремећен број хромозома што изазива одређене синдроме (нпр. Даунов синдром). Такви потомци имају неуравнотежену транслокацију.
Потомство особа које су носиоци уравнотежене транслокације је у различитом степену угрожено у зависности од тога да ли се транслокација десила измађу истих или различитих хромозома. Када је нпр. у питању транслокација 14/21 онда такви родитељи стварају и нормалне гамете (имају по један хромозом 14 и 21) и гамете који носе транслокацију (имају спојене хромозоме 14/21) па могу имати и нормалну и оболелу децу. У случају транслокације 21/21 (између истих хромозома) особа не ствара нормалне гамете већ само или гамете који имају оба хромозома 21 (закачени су један за други) или су без хромозома 21 (нултизомични гамети). Због тога они не могу имати здраву децу.
Гени мапирани на овом хромозому узрокују следеће болести и поремећаје:

Мост слободе је мост преко Дунава, у Новом Саду. Мост је био отворен 23. октобра 1981. године, а бомбардован 3. априла, 1999. (НАТО бомбардовање). Мост слободе је опет изграђен и отворен за саобраћај октобра 2005. године.
Пројектовао га је академик Никола Хајдин, уз помоћ сарадника инжењера Гојка Ненадовића и Предрага Желалића.
Мост је изведен у систему косих затега са два пилона. Пилони су висине 60 метара на растојању од 361 метар. Укупно има 48 каблова (затега). Дужина конструкције моста је 1382 метра.
Градња моста је трајала 5 година, уграђено је 30.000 кубних метара бетона уз 2.150 тона бетонског гвожђа, као и 10.000 тона челика.
Мост има 6 ауто трака (по 3 у оба смера) и две пешачке траке.
Реконструкција је коштала 40 милиона евра и трајала је 2 године и 22 дана. Пуштање моста је обављено из два пута. Прво је Маја Гојковић, градоначелница Новог Сада, отворила мост 7. октобра 2005. године., а потом га је отворио Европски комесар за проширење Оли Рен 11. октобра уз присуство државне делегације скоро 24 године после првог отварања

Битка код Платеје (августа 479. п. н. е.) је била битка савеза грчких полиса и Персије. То је била битка за сам опстанак грчких полиса, па су прикупили довољно велику војску и победили. После Битке код Платеје, персијска армија се повлачи у Малу Азију и тиме се завршавају грчко-персијски ратови. Никад више Персија није покушала инвазију Грчке.
После Битке код Саламине, Ксеркс I се враћа у Персију, а у Грчкој оставља Мардонија на челу окупационих персијских трупа. Мардоније је нудио Атињанима самосталну аутономну владу и персијску помоћ у обнови града. Атињани су такав споразум одбијали и тражили су помоћ Спарте у наставку ратовања. Међутим Спартанци су били више заинтересовани за одбрану Пелопонеза.
Због атинског одбијања, Мардоније још једном окупира Атину, али Атињани још једном одбијају такав мировни споразум. Спартанци су најпре оклевали, али онда шаљу 40.000 људи под командом Паузијана. Спартанци су знали значај битке, која се очекује. Очекује се битка за сам опстанак грчких полиса. Кад је Мардоније схватио о каквој сили се ради, освојио је Атину по трећи пут и онда се повукао према Теби да би ту дочекао Грке.
Мардоније се утврдио крај реке Асоп у Беотији. Надао се да се Грци неће моћи ујединити против његових трупа. Али Атињани скупљају 8.000 људи, а Спарта 40.000 (5.000 пуноправних грађана и 35.000 осталих). Уједињене грчке снаге заузимају планински прелаз, као добру позицију за одбрану. Мардоније шаље коњицу да заузме прелаз, али Атињани и Мегарани успешно одбијају напад. Команданта персијске коњице убијају, а коњица се повлачи.
Грци су се покренули од тог планинског прелаза према Платеји, где је био смештен Мардоније са Персијанцима. Атињани су формирали лево крило, а Спартанци десно крило. До тог времена грчка армија је већ ојачана војницима из осталих полиса, тако да је скупљено 110.000 војника. Мардоније је према Херодоту имао 250.000, а модерни историчари сматрају да је реални број био око 80.000.
Обе армије су логоровале 10 дана једна поред друге, са малим чаркама са сваке стране. Кад је Мардоније одлучио да нападне, Атињани и Спартанци мењају позиције, тако да се Атињани боре против главне персијске војске, а Спартанци против грчких делова Персијске војске. Персијанци су скренули ток вода, тако да су Грци били присиљени да нађу ново место логоровања.
Кад је открио да су Грци променили позиције, Мардоније је кренуо за њима. Персијска коњица и стрелци су први налетели на Спартанце. Пешадија је дошла после. Коњица и стрелци нису много учинили, па су пропустили пешадију у обрачун. Иако многобројнији на том делу бојишта, Персијанци нису могли да пробију грчку хоплитску линију са дугим копљима. Персијанци су углавном имали кратка копља и мачеве, па су грчке линије са дугим копљима биле у предности. 
Персијанци су просто уништени. Спартанци су убили Мардонија. Артабаз је преузео персијску команду и одмах наредио повлачење, што је омогућило Грцима да освоје главно седиште команде.
Према Херодоту убијено је 43.000 од 250.000 Персијанаца, док су Грци изгубили само 159 војника. Пошто су историјски извори тог времена нетачни и пристрасни, прави број се не зна.
Битка код Микале се десила исти дан и у тој бици грчка флота уништава персијску флоту у Егејском мору близи обале Јонског подручја. С друге стране после Битке код Платеје, персијска копнена армија се повлачи у Малу Азију под командом Артабаза. Тиме су грчко-персијски ратови завршени. То је била последња персијска инвазија Грчке с циљем потпуног освајања. Ипак, Персијанци се и даље мешају у односе грчких полиса, све док Александар Македонски не осваја Персију.

Ово је списак шефова државе некадашње Социјалистичке Федеративне Републике Југославије ("Демократска Федеративна Југославија" 1945—1946, "Федеративна Народна Република Југославија" до 1963).


Прача (61 км) је река у Босни и Херцеговини. Река је лева притока реке Дрине, извире (Врело Праче) на северним падинама Јахорине на 1.540 м надморске висине. Протиче кроз насељена места: Подграб, Прача, Реновица, Месићи и Устипрача где се улива у Дрину. Већа притока је Ракитница, која протиче кроз Рогатицу.
У Месићима се налази хидроелектрана, изграђена 1950. године. Висина бране је 12.8, а дужина 36 м. Акумулација има корисну запремину од 50.000 м. Инсталисана су два агрегата укупне снаге 3,1 -{MW}-, а годишња производња премашује 21 GWh.
Долином Праче је пролазила и железничка пруга уског колосека Сарајево - Ужице, која је укинута 1976. године. Пругу је изградила Аустроугарска 1903. године.

Лев (скраћено: лв или lv) је новчана јединица Бугарске. Употребљава се од 1881. Дели се на 100 „стотинки“. Назив му произилази из речи „лъв“ - лав у бугарском језику, употребљаван у 19. веку.
Инфлација у 2008. је износила 7,8%.
Код бугарске новчане јединице помеђународном стандарду ISO 4217 је BGN. Употребљавају се и други кодови за лев:

Photo courtesy of Bulgarian National Bank ()

Photo courtesy of Bulgarian National Bank ()

Photo courtesy of Bulgarian National Bank ()

__БЕЗСАДРЖАЈА__
Википедија садржи многе чланке с темама из области медицине. Међутим, она не даје никакве гаранције, нити тврди да су информације које овде можете наћи поуздане. Не постоји апсолутно никаква гаранција да било која изјава у вези са медицинским појмовима јесте истинита, коректна или прецизна. Велики број чланака, делимично или у потпуности, написали су непрофесионалци. Чак и ако су реченице и изјаве о медицинским појмовима истините и поуздане, савети који се дају не морају одговарати вама, нити симптоми који се помињу не морају одговарати и вашим симптомима.
Информације медицинске природе које можете наћи на Википедији су, у најбољем случају, опште природе и не могу заменити савет или дијагнозу "лекара" или "професионалног медицинског радника" (кардиолога, стоматолога, медицинске сестре, бабице, фармацеута, итд.). "Википедија" није замена за лекарски преглед.
Нико од појединих аутора чланака, оператера база података, програмера, спонзора Википедије или других повезаних са Википедијом не може преузети одговорност за резултате или последице било каквог покушаја да примените или прилагодите било који податак који сте прочитали у овој енциклопедији.
Ништа од оног што можете наћи на -{Wikipedia.org}- или на неком од пројеката не може бити употребљено за покушај давања или састављања медицинског мишљења или дијагнозе или на неки други начин уплитање у питање медицинске праксе.
Међутим, подржавамо сваки допринос чланцима о здрављу и медицини и наглашавамо да све информације можете користити под ГНУ лиценцом за слободну документацију.

Астрономски часовник је часовник са специјалним механизмима и бројчаницима који показује астрономске информације као што су релативни положаји Сунца, Месеца, зодијачких констелација и појединих планета. 
Један од најпознатијих оваквих часовника је на староградској већници у Прагу, Чешка. Познат је као „-{Pražský orlој}-“. Централни део завршен је 1410. Четири фигуре се покрећу сваког сата, а „Смрт“ (представљена скелетом) мери време. За сваки сат постоји по једна статуа Дванест апостола на постољу изнад сата, а свих дванаест се показују у подне. Показивач календара је додат 1870. испод сата.
За време Другог светског рата сат су готово уништили нацисти. Захваљујући херојским напорима грађана Прага најважнији делови сата су сачувани. Постепено је обнављан до 1948. Сат је 1979. још једном очишћен и реновиран. Према локалној легенди град ће задесити велика несрећа ако се сат запусти, па се зато стално одржава у добром стању.
Оломоуц, бивши главни град Моравске у источном делу Чешке Републике, такође има један импресиван астрономски сат на главном тргу.
Музеј науке (Лондон) има верну копију 'Свемирске машине', који је 1092. конструисао Су Сунг у Кини. Овај велики астрономски сат био је висок десет метара а радио је помоћу пада воде и живе.
Астрономски сат на катедрали Лунд у Шведској, "-{Horologium mirabile Lundense}-" направљен је крајем 14. века. Пошто је био у складишту од 1837, рестаурисан и враћен на место 1923. Када ради, чује се музика "-{In dulci jubilo}-" са најмањих оргуља у цркви, док шест дрвених фигура, које прадстављају три мага и њихове слуге, пролазе поред Богородице и Исуса. 
Градска већница у Копенхагену има комплетан астрономски сат, који се налази у једној просторији. Сат је правио преко 50 година астроном аматер и професионални сајџија Јенс Олсен. Склапан је од 1948. до 1955. Између 1995. и 1997. сат је комплетно рестауриран.
Версајска палата у близини Париза (Версај) има раскошан стони астрономски сат у рококо стилу који су један сајџија и инжењер правили 12 година. Поклоњен је Лују XV 1754.
"-{Gros Horloge}-" (велики сат) у Руана је чувени астрономски сат из 14. века, а налази се у истоименој улици.
-{Zytglogge}- у Берну је познати астрономски сат из 15. века који се налази у главном граду Швајцарске.
Катедрала Сен Жан у Лиону такође има астрономски сат из 14. века.
Недавно је часовничар Кристијан ван дер Клаув направио ручни астролаб, „Astrolabium 2000.“ Улис Нарден такође продаје астрономске ручне сатове, „-{Astrolabium}-“, „-{Planetarium}-“ и „-{Tellurium J. Kepler}-“.

Маргита Маги Стефановић (1. април 1959 — 18. септембар 2002) била је српска музичарка, најпознатија као клавијатуристкиња београдске рок групе „Екатарина Велика“.
Рођена је као јединица у породици београдског позоришног и ТВ-редитеља Славољуба Стефановића-Равасија. 
Средњу музичку школу завршава у класи са Ивом Погорелићем са којим узима приватне часове код руског професора Тимикина. Као апсолутни слухиста и уз Погорелића најталентованија у класи добија понуду за наставак школовања на московском конзерваторијуму. Понуду одбија и у Београду уписује архитектуру коју успешно завршава 1982. Као студент осваја трећу награду на међународном конкурсу у Јапану за рад на тему уређења црногорског села Режевићи. Истовремено важи за једног од најталентованијих класичних пијаниста.
Прекретницу у њеној музичкој оријентацији представља присуствовање концерту тек формираног бенда Милана Младеновића Катарина II у сали биоскопа „Топчидерска звезда“. Првог маја 1982. упознаје чланове групе Електрични оргазам, а кроз дружење са њима и Милана Младеновића. Младеновић је, фасциниран њеним талентом и вољом за истраживањем, позива да се придружи групи, те купује синтесајзер на којем Стефановићева вежба. Након повратка са тромесечног пута по Јужној Америци Маргита Стефановић постаје стални члан састава. 
„Катарина II“ 1985. мења име у „Екатарина Велика“ и делује све до 1994. године. Током тог периода Маргита Стефановић компонује и музику за позориште (представе „Класни непријатељ“, „Три сестре“, „С оне стране дуге“ и „Мајка храброст“) и телевизију (драма „Плави, плави“), ради као продуцент („Карлови Вари“) и гостује на албумима многих југословенских група („Бејби Кејт“, Елвис Ј. Куртовић, „Ван Гог“, „Бабе“). Године 1985. појављује се у филму Горана Марковића „Тајванска канаста“ у улози сестре главног јунака. У филму се појављује и „ЕКВ“ изводећи песму „Тату“.
После распада „Екатарине Велике“ наставља да се бави музиком. Са неколико београдских музичара крајем 1994. оснива бенд Курајбери који углавном изводи обраде страних и домаћих хитова по београдским клубовима. Године 1995. оснива бенд „EQV“ са музичарем Владимиром Стојићем и издаје ЦД „Ти си сав мој бол“ (назван по песми „Екатарине Велике“) за бечку музичку кућу -{„Coop Arts & Crafts Unlimited“}-. На ЦД-у се налази и техно обрада истоимене песме. У том периоду наставља да гостује и на албумима и концертима југословенских бендова и повремено свира са саставима „Глисерси“, „Зион банда“ и „Директори“. 
Крајем 90-их њена музичка активност слаби. Године 2002. компонује музику за представу београдске редитељке Хајдане Балетић „Капут мртвог човека“ што је њено последње музичко дело. 
Маргита Стефановић је последње године живота провела у београдском Центру за смештај бескућника, а умрла је 18. септембра 2002. на београдској Инфективној клиници. Узрок смрти није званично објављен, али се претпоставља да је умрла од последица дугогодишњег интравенозног конзумирања дроге.

Будилник или алармни сат је часовник направљен да емитује звучни аларм у одређено време. Првенствена функција ових сатова је да буде људе из сна ујутру, али се користе и као подсетници у друге сврхе. Да би се зауставио звук, потребно је притиснути одређено дугме или казаљку на сату, а неки се заустављају аутоматски после неколико минута, ако се не искључе. Класичан аналогни алармни сат има додатно дугме којим се одређује време у које се аларм активира.
Традиционални механички алармни сатови имају звоно на врху које звони, док дигитални сатови могу да стварају различите звуке. Једноставан алармни сат који се напаја батеријом производи би-бип звук, док новији алармни сатови могу да говоре, да се смеју или да свирају музику. Неки алармни сатови имају радио који почне да ради у одређено време, а познати су под називом "радио сатови".
У механичким алармним сатовима са звоном, опруга окреће зупчаник који активира бат на звону напред-назад између два звона или унутар самог звона. У електричним алармним сатовима са звоном, звоно звони помоћу електромагнетског кола и механизма који наизменично укључује и искључује електрично коло.
Модерни дигитални алармни сатови опремљени су функцијом радио аларма и би-бип или зујећим звуком, који омогућавају спавачу да се пробуди уз музику или јутарње вести уместо непријатног звучног сигнала. Многи су опремљени и посебним дугметом на врху који зауставља аларм и активира га поново за неколико минута (обично 5 до 10 минута). Неки алармни сатови имају и "sleep" дугме, који искључује радио у одређено време (обично за један сат). Ово је корисно људима који воле да се успавају уз музику с радија.
Новији дигитални радио сатови често користе батерију за чување тачног времена у случају да нестане струје. Без ове функције, дигитални сатови ће се ресетовати када се поново укључе, али се аларм неће укључити.
Алармни рачунарски програми су развијени код личних рачунара. Персонални рачунар као алармни сат може имати неограничен број алармних времена, персонализоване тонове, онлајн могућности (као што су вести или временска прогноза), чак и посебне могућности за несаницу. Иако рачунари омогућавају флексибилност погодну за канцеларијске потребе, већина људи и даље више воли једноставност обичног алармног сата поред кревата за јутарње буђење.
Једна од мана алармних сатова је што наглим буђењем и непријатним звуком изазивају буновност. "Прогресивни алармни сатови" покушавају да реше овај проблем. Тако постоје сатови који се активирају с изласком сунца, који симулирају зору и прогресивни алармни сатови.
Научне студије о сну су показале да начин буђења зависи од фазе сна. Тако су се на тржишту 2005. године појавили алармни сатови који прате "фазе сна". Користећи осетљиве технологије као што су EEG електроде (SleepSmart Axon Labs), акцелрометре (SleepTracker или иновативна решења за буђење aXbo), ови алармни сатови требало би да буде људе само из лаког сна.

Трансформатор је електрични уређај који трансформише енергију из једног кола у друго посредством магнетне спреге, без икаквих покретних делова. Трансформатор се састоји од два (или више) спрегнута намотаја или једног намотаја са више извода и, у већини случајева, магнетног језгра које концентрише магнетни флукс. Наизменична струја у једном намотају ће индуковати струју у другим намотајима.
Трансформатори се користе да спуштају или дижу напон, да мењају импедансу и да обезбеде електричну изолацију између кола.
Трансформатор је један од најпростијих електричних уређаја. Његов основни дизајн, материјали и принципи су се мало променили у последњих сто година, али опет, дизајн трансформатора и материјали настављају да се унапређују.
Трансформатори су од виталног значаја за пренос енергије високим напоном који обезбеђује уштеду током преноса енергије на велике даљине. Једноставност и поузданост трансформатора и економичност трансформације напона у њему су основни чиниоци у избору преноса наизменичном струјом у Рату струја касних осамдесетих година 19. века.
Трансформатори аудио-учестаности су коришћени у најранијим експериментима у развоју телефона. Док су неке ране електронске примене трансформатора замењене алтернативним техникама, трансформатори се још увек налазе у многим електронским уређајима.
Трансформатори долазе у распону од малих трансформатора сакривених у микрофонима до џиновских трансформатора снаге гигавата који се користе за повежу велике делове националних мрежа, али сви раде на истим основним принципима и са великим сличностима у деловима.
Трансформатор не може да уради следеће:
Ипак, трансформатори су делови система који изводе све ове радње.
Најпростији трансформатор се састоји из два намотаја - примара и секундара. Ако се временски променљив напон formula_1 прикључи на примар од formula_2 навојака, струја која тада тече кроз њега индукује магнетомоторну силу (ММС). Као што електромоторна сила (ЕМС) тера струју кроз електрично коло, тако и ММС тера магнетни флукс око магнетног кола. ММС на примару изазива променљив магнетни флукс formula_3 у језгру (сива боја) и индукује ЕМС која је супротног смера у односу на formula_1. Према Фарадејевом закону електромагнетне индукције, индукован напон кроз примар је директно пропорционалан брзини промене флукса:
Слично, напон који је индуковао међусобни флукс кроз секундар је:
У идеалном случају, флукс на секундару је једнак ономе у примару и зато се могу изједначити formula_3 и formula_8. Из овог следи:
Дакле, у идеалном трансформатору, однос примарног и секундарног напона је једнак односу броја навојака у намотајима, тј. напон по једном навојку је исти у оба намотаја. Однос струја у примару и секундару је обрнуто пропорционалан односу броја навојака. Ово води најчешћој употреби трансформатора: преображавању електричне енергије једног напона у електричну енергију другог напона употребом намотаја са различитим бројем навојака.
ЕМС у секундару, у случају да је прикључен на неко електрично коло, изазива ток струје у њему. ММС коју производи струја у секундару је у опозицији ММС примара и тежи да поништи флукс у језгру. Пошто смањени флукс смањује ЕМС индуковану у примару, у њему тече повећана струја. Резултат повећања ММС због струје у примару ће изједначити ефекат супротне секундарне ММС. На овај начин, електрична енергија доведена на примар преноси енергију на секундар.
На пример, ако је снага од 50 вата доведена на трансформатор чији је однос броја навојака 25:2.
50 W = 2 V · 25 A у примару
50 W = 25 V · 2 A у секундару.
У пракси, високонапонски намотај има више навојака танке жице, а нисконапонски мало навојака дебеле жице.
Пошто једносмерни напон неће дати променљиви флукс у језгру, ни ЕМС неће бити створена и струја која тече кроз трансформатор ће бити бесконачно велика. У пракси, редна веза отпорности навојака ће ограничити јачину струје која може тећи, све док трансформатор не достигне термалну равнотежу или буде уништен.
Ако је флукс у језгру синусоидалан, однос броја навојака, напона, магнетне иднукције и површине попречног пресека проводника је дат универзалном једначином ЕМС:
где је 
У реалним трансформаторима, део примарне струје се користи да ствара флукс магнећења да би намагнетисала језгро. Заправо, овај је само резултујући флукс у језгру реалних трансформатора јер се примарни и секундарни флуксеви поништавају због струје оптерећења.
Заслуге за проналазак трансформатора имају:
Трансформатори су прилагођени бројним применама и могу се поделити на много начина:
Идеални трансформатор нема губитака и зато је степен искоришћења 100%. У пракси се енергија расипа због отпорности намотаја (познато као губици у бакру) и магнетних ефеката који се првенствено дешавају у језгру (познато као губици у гвожђу). Трансформатори обично имају врло висок степен искоришћења и већи трансфоматори (од 50 -{MVA}- и више) имају степен искоришћења од 99,75%. Мали трансформатори који се користе у уређајима потрошачке електронике имају мање од 85% ефикасности.
Губици долазе од:
Универзална једначина ЕМС показује да ће на вишим учестаностима магнетна индукција бити мања за исти дати напон. То наговештава да језгро може имати мањи попречни пресек и да зато може бити физички компактније, а да не достигне засићење. Из овог разлога произвођачи авиона и војска користе изворе од 400 херца. Они су мање забринути због ефикасности, која је мања на вишим учестаностима (највише због повећаних губитака услед хистерезиса), али су више заинтересовани да уштеде на тежини (гвозденог језгра).
Трансформатори који се користе на индустријским и аудио учестаностима имају језгро начињено од много танких слојева динамо лимова. Због концентрисања флукса, ти слојеви су обмотани примаром и секундаром. Пошто је челично језгро проводно, оно такође има струје индуковане због променљивог магнетног флукса. Сваки слој је изолован од оближњег слоја да би се смањили губици због вртложних струја које загревају језгро. Уобичајено слојевито језгро је направљено од лимова у облику латиничних слова ”-{Е}-” и ”-{I}-”, што им је дало име ”-{EI}-” трансформатори.
Извесни типови трансформтора могу имати зазоре направљене у магнетним путањама да спрече засићење. Ови зазори могу бити коришћени да ограниче струју у кратком споју, као што је случај у трансформаторима за неонске светиљке.
Магнетни хистерезис челичног језгра значи да оно задржава статичко магнетско поље када се уклони напајање. Када се напајање поново прикључи, заостало поље ће изазвати велику струју све док се ефекат заосталог поља не смањи, обично након неколико циклуса прикључене наизменичне струје. Заштите од прегоревања уређаја као што су осигурачи морају бити одабрани да дозволе овој безопасној навали да прође. На трансформаторима прикљученим на дуге надземне водове, индукована струја због геомагнетних поремећаја током соларних олуја може изазвати засићење језгра и неправилно дејство заштитних уређаја трансформатора.
Језгра од гвозденог праха се користе у колима које раде изнад главних учестаности до неколико десетина килохерца. Ови материјали комбинују високу магнетну пермеабилност са високом електричном отпорношћу.
На још већим радио-учестаностима (РФ), други типови језгра су направљени од непроводних магнетних керамичких материјала званих ферити. Неки РФ трансформатори имају покретљива језгра који допуштају намештање коефицијента спреге (и ширину опсега) кола.
Трансформатори на високим учестаностима могу такође имати и ваздушна језгра. Ово елиминише губитке услед хистерезиса. Такви трансформатори задржавају високу ефикасност спреге (мали губици расипања) преклапањем примара и секундара.
Торусни трансформатори су направљени око језгра у облику прстена, које је направљено од дугих трака од силицијумског челика или пермалоја обавијених у намотај, од гвожђа у праху или ферита, зависно од радне учестаности. Конструкција у облику трака обезбеђује да су границе трака оптимално поравнате, повећавајући ефикасност трансформатора смањивањем опирања језгра. Облик затвореног прстена елиминише ваздушне зазоре убачене у конструкцију EI језгара. Попречни пресек прстена је обично квадратног или правоугаоног облика, али су скупља језгра кружног пресека такође присутна. Примар и секундар су често намотани концентрично да прекрију целу површину језгра. Ово смањује дужину потребне жице и такође обезбеђује заклон да смањи магнетско поље језгра од стварања електромагнетних интерференција.
Торусна језгра су ефикаснија од јефтинијих слојевитих -{EI}- језгара. Друге предности у односу на {EI}- су мања величина (за око половину), мању тежину (за око половину), мање механичко зујање (чинећи их супериорним у аудио појачавачима), мањим спољашњим магнетским пољем (око једне десетине), постављање на један стуб и више избора облика. Главна мана је већа цена.
Недостатак конструкције торусних трансформатора је виша цена по намотају. То за последицу има да се торусни трансформатори ретко срећу изнад неколико киловолтампера. Мали дистрибуциони трансформатори могу да искористе неке предности торусног језгра делећи га и отварајући га, а затим убацујући клупко које садржи намотаје.
Када се намешта торусни трансформатор, важно је избећи случајно кратко спајање кроз језгро. Ово се може десити ако је челичном стубу језгра дозвољено да додирне металне делове са оба краја, што може изазвати да опасно велика струја тече кроз стуб.
У већини реалних трансформатора, примар и секундар су калеми са више навојака проводне жице јер сваки навојак доприноси магнетском пољу, стварајући већу магнетну индукцију него што би само један навојак урадио. Жице суседних навојака и раличитих намотаја морају бити изоловане једне од других.
Проводни материјал коришћен за намотаје зависи од намене. Трансформатори малих снага и сигнални трансформатори су намотани од жице пуног пресека, изолованим емајлом или понекад додатном изолацијом. Велики енергетски трансформатори могу имати намотаје од бакра или алуминијума правоугаоног пресека или ужастог пресека за врло велике струје. Трансформатори на високим учестаностима који раде на учестаностима од стотина килохерца имају намотаје од лицноване жице, да смање губитке у проводнику због скин (површинског) ефекта. Велики енергетски трансформатори такође користе поужене проводнике, пошто чак и на малим учестаностима неједнака расподела струје ће постојати у нисконапонском намотају (велика струја). Свако уже је изоловано од осталих, а ужад су тако постављена да на извесним тачкама у намотају или кроз намотај, сваки део има другачији релативни положај у целом проводнику. Ово премештање изједначава струју која тече у сваком ужету проводника и смањује губитке услед вртложних струја у самом намотају. Поужени проводник је такође више савитљив од чврстог проводника сличне величине.
За сигналне трансформаторе, намотаји могу бити направљени тако да минимизују испуштену индуктивност и залуталу капацитивност чиме се поправља одзив на високим учестаностима.
Намотаји примара и секундара енергетских трансформатора могу имати спољашње прикључке који омогућавају подешавање односа напона.
Навоји морају бити изоловани једни од других да осигурају да струја тече кроз цео намотај; кратки спојеви уклањају неколико навојака из кола, озбиљно реметећи рад трансформатора и прегревајући га. Разлика потенцијала између суседних намојака је обично мала, тако да је заштита емејлом обично довољна за трансформаторе малих снага.
У енергетским трансформаторима, разлика потенцијала између намотаја може бити врло велика. Изолација мора бити између различитих намотаја и између навојака да би се спречило варничење. Трансформатори такође могу бити потопљени у трансформаторско уље који обезбеђује даљу изолацију. Да би се обезбедило да изолациона моћ трансформаторског уља не пропада, кућиште трансформатора је комплетно оклопљено да спречи улазак влаге. Уље служи и као средина за хлађење да одведе топлоту са језгра и намотаја.
Иако је идеалан трансформатор чисто индуктивни уређај, током рада близина примара и секундара може да изазове међусобну капацитивност између намотаја. Тамо где је предвиђена велика електрична изолација између примара и секундара, електростатички штит се ставља између намотаја да смањи овај ефекат.
Трансформатори такође могу бити оклопљени магнетним штитовима, електростатичким штитовима или обоје да спрече спољашњу интеференцију да утиче на рад трансформатора или да спречи да трансформатор утиче на рад других уређаја (као што су катодне цеви)
Мали сигнални трансформатори не стварају значајне количине топлоте. Енергетски трансформатори на снагама од неколико киловата расипају довољно топлоте да буду осетно топли, али се држе на дозвољеној температурној граници природним струјањем ваздуха. Трансформатори који раде на великим снагама могу се хладити вентилаторима.
Специјални услови се морају испунити за хлађење трансформатора великих снага. Неки суви трансформатори су оклопљени и имају резервоаре под притиском и хладе се азотом или сумпор хексафлуоридом (SF6).
Намотаји енергетских трансформатора су обично потопљени у трансформаторско уље, високо обрађено минерално уље које мора бити стабилно на високим температурама тако да мали лук или кратак спој неће изазвати квар или пожар. Велики трансформатори који се користе у затвореном простору морају користити незапаљиву течност. Некада се користио полихлоризовани бифенил (PCB), који није запаљив и који је врло стабилан. Због стабилности PCB и своје акумулације у природи, више није дозвољена његова употреба. Данас, нетоксична, стабилна уља на бази силицијума или флуорованих угљоводоника се могу користити тамо где трошкови због незапаљиве течности надокнађују додатну градњу зграда за трансформаторе.
Остали мање запаљиви флуиди као што је канолино уље се могу користити, али сви флуиди отпорни на ватру имају недостатке у перформансама, цени или токсичности у односу на минерално уље. Кућишта транформатора хлађених уљем могу имати радијаторе кроз коју кружи уље природним струјањем. Врло велики трансформатори (снаге мегавата) могу имати вентилаторе, пумпе за уље или чак и измењиваче топлоте између уља и воде. Трансформатори са уљем иду на дуготрајне процесе сушења како би потпуно била одстрањена водена пара пре него што се сипа уље за хлађење. Ово помаже спречавање кварова током рада.
Трансформатори са уљем могу бити опремљеним Бухолц-релејима, уређајима за заштиту који реагују на настанак гаса у трансформатору (пратећи ефекат појаве електричног лука у намотајима) и искључује трансформатор пре него што дође до тежих оштећења. Поред Бухолц-релеја који се примењује у уљаним тренсформаторима, модернији суви трасформатори примењују електронску заштиту са температурним сондама, чија се термички променљива отпорност мери прикљученим мерним уређајем који има визуелни и/или звучни аларм, са два нивоа алармирања, или дигитални приказ тренутне температуре трансформатора.
Еспериментални енергетски трансформатори снага од 2 MVA су изграђени користећи суперпроводне намотаје који елиминишу губитке у бакру, али не и у језгру. Они су хлађени течним азотом или хелијумом.
Врло мали трансформатори имају контакте прикључене директно на крајеве намотаја. Велики трансформатори могу имати шупље порцеланске изолаторе кроз које пролази проводник не додирујући изолатор. Код трансформатора великих напона, проводник је изолован импрегнисаним папиром, а простор је испуњен уљем. За врло високе напоне изолатори су израђени од концентрично постављених бакарних и бакелитних прстенова и такође је цео простор испуњен уљем.
Аутотрансформатор има само један намотај, који има изведен контакт. Наизменични или пулсирајући напон се доводи кроз део намотаја, а виши (или нижи) напон се ствара на другом делу истог намотаја. Док у теорији раздвојени делови намотаја могу бити кориштени и за улаз и излаз, у пракси се виши напон доводи на крајеве намотаја, док се нижи доводи на један крај и изведени контакт. На пример, трансформатор са изводом на средини намотаја може да користи 230 волти преко целог намотаја, а само 115 волти од извода до једног краја. Може се прикључити на напон од 230 волти да напаја опрему која захтева 115 волти или обрнуто. Како је исти намотај кориштен и за улаз и излаз, флукс у језгру је делимично поништен и мање језгро може бити кориштено. За односе напона који не прелазе 3:1, аутотрансформатор је јефтинији, лакши, мањи и ефикаснији него прави (двонамотајни) трансформатор истих карактеристика.
У пракси, губици трансформатора доводе до тога да аутотрансфорамтор није савршено реверзабилан; онај који је дизајниран за спуштање напона ће дати мало мањи напон него што је тражено од оног који је пројектован за дизање. Разлика је довољно мала да дозволи реверзилну употребу где тачан напонски ниво није критичан.
За трофазне системе, могу се користити три једнофазна трансформатора или све три фазе могу бити повезане у један трофазни трансформатор. Три примарна намотаја су повезана заједно и три секундарна намотаја су повезана у једно. Намотаји могу бити повезани у троугао, звезду или сломљену звезду.
Најчешће везе су звезда-троугао, троугао звезда, троугао-троугао и звезда-звезда. Векторска група показује распоред намотаја, сатни померај фазну разлику међу њима. Ако је намотај прикључен за земљу (уземљен), тачка прикључења је обично у средишту спреге звезда или сломљена звезда. Постоји много конфигурација које укључују више или мање од шест намотаја.
Резонантни трансформатор је онај који ради на резонантној учестаности једног или више својих намотаја. Резонантни намотај, обично секундар, се понаша као индуктор и повезан је на ред са кондензатором, Ако се примарни намотај напаја извором периодичне наизменичне струје, као што су правоугаони или тестерасти таласи, сваки импулс струје помаже у стварању осцилације у секундарном намотају. Због резонанције, врло високи напон се може развити кроз секундар, осим ако није ограничен неким процесом као што је електрични пробој. Зато се ови уређаји користе да стварају виспке наизменичне напоне. Струја добијена из ових типова намотаја може бити много већа од електростатичких машина као што су Ван де Графов генератор и Вимсхартова машина. Они такође раде на вишој радној температури него стандардни трансформатори.
Примери:
Остале примене резонантног трансформатора су за спрезање између степена суперхетеродинског пријемника, где је избор пријемника обезбеђен синхронизационим трансформаторима средње-фреквентних појачавача.
Трансформатор за регулацију напона користи резонантни намотај и дозвољава деловима језгра да уђу у засићење у сваком циклусу наизменичне струје. Овај ефекат стабилизује излаз регулационог трансформатора, који се може користити за опрему која је осетљива на варијације приљученог напона. Засићени трансфоматори обезбеђују прост метод да се стабилизује извор напајања. Ипак, због хистерезисних губитака које прате овакве операције, ефикаснот је мала.
Струјни трансформатор је тип трансформатора који се употребљава за мерење струја великих вредности које би иначе било тешко мерити неком директном методом. Однос примарне и секундарне струје је обрнуто сразмеран односу броја примарних и секундарних намотаја. Номинална вредност секундарне струје и износи 5А за струјне трансформаторе за мерење и 1А за струјне трансформаторе за релејну заштиту. Номинална вредност примарне струје зависи од места примене струјног трансформатора и може да узима вредност од 10А до пар хиљада ампера. Разликујемо струјне трансформаторе (СТ) за ниски напон и СТ за више напонске нивое. СТ за ниски напон су најчешће изведени са изолацијом од епоксидне смоле и то у виду тзв. обухватног трансформатора.
Струјни трансформатори су обично конструисани тако да обухвате један примарни навојак (изолован проводник или бакарну шину) кроз добро изоловано торусно језгро обмотано са много навојака жице. Струјни трансформатори који се користе у индустрији су пројектовани да обезбеде 5 ампера који су на амперметрима који су прописно баждарени да показују измерену примарну струју. Ови трансформатори су означени њиховим односом улазних и излазних струја (400:5, 200:5).
Мора се обратити велика пажња да секундар струјног трансформатора никад не сме бити отворен док тече струја кроз примар, јер се у том случају на крајевима секундара индукује напон који је опасан по живот.
Напонски трансформатори су други тип трансформатора за мерење. Користе се када је потребно измерити високе напоне које би било тешко измерити директно методом. Дизајнирани су да имају тачан преносни однос да прецизно снизе напон тако да се може мерити на безбедном напону (типично 100 волти). Дизајнирани су тако да представљају незнатно оптерећење напону који се мери.
Импулсни трансформатори су они трансформатори који су прилагођени за одавање правоугаоних електричних импулса (тј, пулсеве са кратким временима раста и опадања и са константном амплитудом). Мале верзије звани сигнални типови и користе се у дигиталним колима. Вредности средњих снага са користе у колима за управљање .
Верзије за веће снаге се користе у дистрибуцији електричне енергије за повезивање кола са малим напонима са високонапонским улазима снажних полупроводничких уређаја као што су тријак, ИГБТ транзистор, тиристор или МОСФЕТ. Специјални високонапонски пулсни трансформатори се такође користе за генерисање импулса за радаре, акцелераторе честица или друге примене где се користе импулсни извори.
Да би се смањило изобличење облика импулса, пулсни трансформатор мора да има малу вредност пропусне индуктансе и дељене капацитивности и велике индуктансе у отвореном колу. У снажним пулсним трансформаторима, ниска капацитивност спрега (између примара и секундара) је важна да би заштитило коло са примарне стране од великих прелазних режима које створи напајање. Због истог разлога, потребни су велика отпорност изолације и висок пробојни напон. Добар краткотрајан одзив је потребан да би се одржао правоугаони облик сигнала на секундару, јер ће импулси са споријим ивицама изазивати губитке пребацивања у снажним полупроводницима.
Производ максимума напона импулса и трајања импулса (или прецизније интеграл напон-време) се често користи да карактерише пулсне трансформаторе. Уопштено, што је већи овај производ, већи је и скупљи трансформатор.
За употребу на радио-учестаностима, трансформатори су понекад направљени од конфигурација проводника, понекад од бифиларних или коаксијалних каблова, намотаних око ферита или других типова језгра. Овај тип трансформатора даје изузетно велику ширину опсега, али је ограничен само бројним односом (као што су 1:9, 1:4 или 1:2) који се могу постићи овом техником.
Материјал језгра драматично повећава индуктивност, тиме повећавајући његов фактор квалитета. Језгра таквих трансформатора помажу у поправљању импедансе са 300 ома на 75 ома у ФМ пријемницима.
Старији типови РФ трансформатора су понекад користили трећи намотај (звани прекидачки намотај) да убаци повратну спрегу у ранији (детекторски) степен старинских регенеративних радио-пријемника.
Трансформатори се овде користе за изједначавање импедансе. Ово је потребније у цевним него у колима израђених од чврстих материјала, пошто чврсте компоненте се могу користити у флексибилнијим колима која елиминишу потребу за трансформатором.
Аудио-трансформатори су обично фактор који ограничавају квалитет звука; електронска кола са широким фреквентним одзивом и малом изобличењем су релативно проста за пројектовање.
Посебно критичан део је излазни трансформатор аудио појачавача. Цевна (лампашка) кола (појачала)за квалитетну продукцију су дуго израђивана без (међустепеног) аудио трансформатора, али излазни трансформатор је потребан да спрегне релативно висока импеданса излазног вентила са ниском импедансом звучника. (Лампа може да испоручи малу струју на високом напону; звучници захтевају велику струју на ниском напону). За добар нискофреквентни одзив је потребно релативно велико језгро од гвожђа; снажна манипулисања повећавају величину потребног језгра. Мала изобличења захтевају гвожђе одређених особина; специјална језгра са оријентисаним магнетним доменима се користе за најбоље резултате. Добар високо-фреквентни одзив захтева пажљиво пројектоване и израђене намотаје без сувишне пропусне индуктивности и залутале капацитивности. Све ово га чини скупом компонентом.
Цевни аудио појачавачи без излазних трансформаотра су могући, али су ретко коришћени због својих недостатака.
Рани транзисторски аудио појачавачи су често имали излазне трансформаторе, али су они уклоњени пошто су пројектанти дошли у посед нове технологије.

Светски часовник је часовник који показује време широм света.
Лице сата може бити у облику аналогних сатова с казаљкама или дигиталних сатова с нумеричким читањем. Сваки сат је обележен именом неког већег града или временске зоне. 
Може бити и у облику карте света с светлећим ознакама које показују дневно време.


Штоперица је сат направљен да мери количину времена које прође између тренутка покретања и тренутка заустављања.
Штоперица је обично направљена тако да се покрене на притисак дугмета на врху и да се заустави поновним притиском на дугме да би показала протекло време. Притисак на друго дугме враћа штоперицу на нулу. Друго дугме се такође користи за мерење "пролазног времена". Када је дугме за пролазно време притиснуто док време иде, дисплеј се замрзне, али сатни механизам наставља да мери укупно протекло време. Још једним притиском на дугме за пролазно време сат наставља да мери укупно време.
Механичке штоперице покреће опруга, која се мора повремено навити окретањем дугмета на врху сата.
Дигиталне електронске штоперице, захваљујући кристалном осцилатору, много су прецизније од механичких. Пошто имају микрочип, обично имају и показивач датума и времена дана. Неки могу имати и конекторе за спољне сензоре, којима се штоперица покреће неким спољним догађајем и тако мери време много прецизније него што се то може постићи притиском прста на дугме.
Штоперица се користи када је потребно прецизно измерити време уз најмање компликација. Примери њене употребе су лабораторијски експерименти и спортски догађаји.
Велике дигиталне верзије штоперица, да би се могле видети с велике даљине, користе се најчешће на спортским стадионима.
Функција штоперице је, као додатна функција, присутна код многих дигиталних сатова и мобилних телефона. Ако аналогни сат има и функцију штоперице назива се хронограф.


Моногамија је обичај или стање у коме особа има само једног партнера (мужа или жену) у једном периоду. Реч "моногамија" долази од грчког "-{monos}-" (један или сам), и грчког "-{gamos}-", што значи брак или савез. У дословном преводу, израз "моногамија" значи бити венчан са једном особом. Тренутно се израз "моногамија" користи и за венчане и за невенчане парове.

Полигамија ( - више бракова) је брачна веза једног мушкарца са више жена или обрнуто. Постоје три специфична вида полигамије: полиандрија (када жена има више од једног мужа) и полигинија (када мушкарац има више од једне супруге), и групни брак (нека комбинација полиандрије и полигиније). Супротност полигамији је моногамија.
Полигинија је најчешћи вид полигамије. У традиционалном смислу се и данас практикује у многим афричким културама, укључујући јужну Азију, и већи део јужне и централне Африке.
Братска полиандрија се традиционално практиковала међу номадским тибетанским племенима, као и у Непалу, и деловима Кине. Ова врста полиандрије значи да два или више браће деле једну жену, и имају једнак сексуални приступ према њој.

Сабља и Звездани шерифи () је анимирани свемирски вестерн из 1980-их.
Серија је снимљена на основу јапанске анимиране серије из 1984. "Sei Jūshi Bismarck" (Звездани мускетар Бизмарк) продуцентске куће Студио Пјеро. Серија је у Јапану имала осредњи успех па је 1986. права на серију откупила америчка компанија "World Events Productions" (WEP). Сценаристи у WEP-у знатно су прерадили оригиналну јапанску серију, комбинујући оригиналне епизоде и шест нових пре почетка емитовања серије под садашњим насловом.
У периоду 1987—1988. снимљене су 52 епизоде, а серија је на западном тржишту постигла успех, што је убрзало развој анимеа ван Јапана.
У далекој будућности, људи се насељавају изван Земље и насељавају планете широм универзума, стварајући Нову границу.
Да би заштитили ове нове досељенике и сачували закон и ред на Новој граници, створена је Земаљска коњичка команда. Коњичка команда је у суштини војна организација, имајући на располагању војску и флоту бродова да би заштитили Нову границу. У Коњичкој команди постоји јединица специјалних оперативаца познатих као Звездани шерифи који раде као агенти на пољу, истражују злочине и завере против сигурности Нове границе.
Главни противник Коњичке команде и Звезданих шерифа је раса нељудских створења познатих као Одметници који су упали у нашу димензију с намером да је освоје. Они нападају досељенике, уништавају насеља и отимају људе да би вадили метале и разне кристале из земље.
Одметници су напреднији од људи по питању борбене технологије, користећи Десперадосе, легију великих робота са великом ватреном снагом , против којих су свемирске флоте Коњичке команде немоћне. Да би имали шансе против толике снаге, Коњичка команда је развила прототип брода познатог као „Јединица чистач“ (или само Чистач) који може да се промени из свемирског брода у моћног робота који може да се бори против Одметника у истим условима.
Лик из наслова америчке верзије серије, Сабља је капетан Чистача. Он је млад човек, али је већ описан као "легенда" због својих вештина и добрих дела. Сабља потиче из шкотских висоравни и стручњак је у мачевању и као јахач. Генерално је описан као џентлмен хладне главе за тактику и одлуке.
Сабља често јаше механичког коња названог Ат, који има јаке потискиваче и способност летења, трчања и рада у свемиру. Међутим, није пригодан за дуга свемирска путовања, па је зато Ат обично чуван у Чистачевом теретном одељку и коришћен највише за превоз на планету из орбите или на самој планетиној површини. Ат је у неку руку осетљиве природе (Сабља је једном у шали некоме рекао да му да коцку шећера) и способан је да препозна господарев глас и да ради сам када је Сабља у опасности.
У јапанској верзији (-{Sei Jūshi Bismarck}-), лик је назван Ричард Ланселот и био је британске националности. То објашњава британску заставу на рамену и шлему његове црне униформе. У "Sei Jūshi Bismarck", Ричард Ланселот није капетан Чистача (Бизмарка), него само део мултинационалног тима окупљеног да управља Чистачем у борби против Деткула (Одметника).
Ватрени је некада био возач Формуле један и најмлађи шампион свих времена. Ватрени служи као пилот Чистача и такође контролише топове на грудима и тешку артиљерију на Чистачевим грудима. Он вози тркачка кола која зове Црвени бесни тркач, који је наоружан великим арсеналом оружја. Има преку нарав и заљубљен је у свог сарадника из Звезданих шерифа Ејприл Игл.
У оригиналној серији "Sei Jūshi Bismarck", Ватрени се зове Шинђи Хикари, јапански вођа екипе. На рукаву и шлему своје црвене униформе носи јапанску заставу.
Колт је представљен у серији као ловац на уцењене главе чија је мета Ванкво, шпијун Одметника. Поседује непогрешиву прецизност са ватреним оружјем и служи као стрелац у екипи. Његов лик је описан као усамљеник, али такође и као заводник, удварајући се (углавном неуспешно) готово свакој девојци коју сретне.
За лични превоз и самосталне битке, он користи плаво бели брод за једну особу назван Бронко Бастер. У јапанској верзији, лик се зове Бил Вилкокс и долази из Сједињених Држава, и отуда је застава САД на његовој плавој униформи.
Ејприл Игл је ћерка Команданта Игла и инжењер који је дизајнирао и био на челу Пројекта Чистач. Пре него што се прикључила Звезданим шерифима била је професионална тенисерка. У раним епизодама серије, Ејприл је била заљубљена у Сабљу, што можда објашњава зашто у епизодама које је снимио -{WEP}-, Ејприл има механичког коња званог Нова са способностима Сабљиног Ата.
У јапанској верзији, Ејприл се зове Маријана Лувр и француске је националности, због чега на својој розе униформи носи француску тробојку.
Ејприлин отац, Командант Игл, је вођа Коњичке команде што укључује све флоте и војске које штите Систем Уједињених Звезда - укључујући и специјални одред - Звездане шерифе.
Игл схвата своје одговорности озбиљно, али у себи носи добро срце и благу природу. Командант Игл воли своју ћерку и страствено подржава Пројекат Чистач.
У јапанској верзији, његово име је Шарл Лувр.
Одметници су хуманоиди који долазе из друге димензије зване Магловита зона. Немају потребу за кисеоником, али су им потребне велике количине воде. Такође су овладали вештином прерушавања у људска бића, до ступња у ком ни медицинска истраживања не би могла да открију њихове идентитете.
Они су мрачна створења, као и њихова матична димензија; исцрпели су све изворе на њиховој родној планети и приморани су да се преселе на вештачку планету. Често се каже да Одметници не знају да се забављају, али у ствари, они су исти као људска бића. Разлог је тај што њихов вођа Немезис није способан да ужива, па је и самим тим и осталима забрањено уживање. Они желе да покоре човечанство и да несметано контролишу универзум, мислећи да људска димензија има много више тога да понуди него њихова. Када је Одметник устрељен или рањен, он не умире, него се "димензионалним скоком" врати у своју димензију да би се опоравио, не остављајући за собом никакав траг осим отровног зеленог гаса и тамне мрље на месту где су стајали. Међутим самоиницијативни "димензионални скок" не оставља никакве трагове.
У јапанској верзији, зелени гас не значи да се Одметник телепортовао него да је заиста умро.
Огромно, мрачно, маскирано биће, Немезис је зли геније и вођа Одметника. Он је створио Магловити пролаз који омогућава Одметницима да пређу из њихове димензије у људску и он је њихов главни стратег. У последњим епизодама серије је откривено да је Немезис киборг и да његова свест такође постоји у Н-том стеоену, моћном компјутеру у вештачкој домовини Дошљака.
Сабља је једини члан Звезданих шерифа који је из прве руке упознао Немезиса. У епизоди Stampede, ова двојица су се сукобила у дуелима ласерским сабљама након што је Сабља прошао кроз Магловити пролаз да би покренуо брод Дошљака. Када је Сабља био на ивици победе у дуелу, Немезис се спасао тако што је испустио кисеоник ис просторије у којој су се борили (Дошљацима није потребан кисеоник), оставивиши Сабљу без свести.
Необичног изгледа, плаво-зелене косе и саркастичног карактера, Џеси Блу је био кадет који је обећавао у Коњичкој команди док се није заљубио у Ејприл Игл током једног од тренинга. Када је Ејприл одбила његово удварање и осрамотила га пред другим кадетима, окренуо се против Звезданих шерифа и гајио мржњу према Сабљи, мислећи да га је због њене љубави према Сабљи Ејприл одбила.
Након покушаја саботаже и атентата на Сабљу, Џеси је побегао и постао бегунац, окрећући леђа Коњичкој команди и придружује се Одметницима. Пораз Звезданих шерифа и освајање Нове Границе постаје његова опсесија.
У јапанској верзији, Периос није човек него Деткула и није постојала никаква љубавна веза између њега и Маријане.
Гатлер носи суморну маску са очњацима, која када је уклони открива његов изглед намргођеног мрачног зликовца. Наоружан и са срцем од камена, Гатлер одговара само Немезису.
Ванкво је демонски Одметник празних очију и бледог лица - он је злокобан лик језивог смеха. Обучен у серапе и сомбреро и невероватан је стрелац.
Чистач је развијен од стране Ејприл Игл (у америчкој верзији) као технолошко „чудо од оружја“, с којим човечанство може да се супротстави Одметницима. Иако је довољна само једна особа да би се њиме управљало, брод је дизајниран да би њиме управљало четворо људи, од којих би сваки седео за одређеним командама котролишући одређену функцију: навигацију (Ејприл), јединицу оружја (Колт), пилотирање (Ватрени) и главне тактике (Сабља). Када процес трансформације почне, брод почиње да се трансформише у огромног борбеног робота кога Звездани шерифи понекад називају "Велики шериф".
Борбени облик робота је коришћен углавном када се Шерифи боре против Одметничких џиновских робота, познатих као Десперадоси.
Чистач се у јапанској верзији зове Бизмарк.
Права на серију на западном тржишту тренутно поседује "-{World Events Productions}-", који такође поседује права на серије Волтрон и Денвер, последњи диносаурус.

Ерековци () су насеље у Републици Македонији, у јужном делу државе. Ерековци припадају општини Прилеп.
Село се налази у саставу Општине Прилеп (до 2004. се налазило у општини Тополчани). Поред села пролази пут Прилеп - Битољ.
Насеље Ерековци су смештени у јужном делу Републике Македоније. Од најближег већег града, Прилепа, насеље је удаљено 23 км јужно.
Ерековци се налазе у средишњем делу Пелагоније, највеће висоравни Републике Македоније. Село је смештено у средишњем делу поља, а најближа планина је Селечка планина, 10 километара источно. надморска висина насеља је приближно 600 метара.
Клима у насељу је континентална.
По попису становништва из 2002. године Ерековци су имали 385 становника.
Претежно становништво у насељу су етнички Македонци (99%). До почетка 20. века већину у насељу чини су Турци.
Већинска вероисповест у насељу је православље.
Становништво Ерековаца се бави искључиво земљорадњом посебно са узгојем дувана и житних култура (највише пшеница и јечам).
У Ерековцима се налази основна школа са четири разреда и земљорадничка задруга. 

Панцеркајл (), у преводу „оклопни клин“ је била војна тактика коју су Немци развили на Источном фронту током Другог светског рата као одговор на совјетско коришћење "пакфронт" тактике.
То је у суштини удар оклопним клиновима чије чело чине немачки тешки тенкови и тешка самоходна артиљерија који крче ватром и ударом пут немачким брзим средњим тенковима који наступају иза њих. Међутим, на праводобно припремљену и дубоко ешалонизирану одбрану какву су имали Совјети код Курска таква тактика у правилу мора завршити поразом, а тако је и завршила. Након пораза код Стаљинграда, а нарочито након Курске битке Немци своју тактику заснивају на одбрани.

Софисти ( - стручњак, мудрац) су били група грчких предсократских филозофа, који су у историји грчке античке филозофије називани као учитељи знања и лепог говора.
Софисти су били професионални путујући учитељи у другој половини петог века пре нове ере, који су јавно наступали и своје услуге наплаћивали. Под софистом се подразумева неко који нешто зна или уме, и спреман је да то што зна и уме и подучава, баш као и учитељи у гимназији («"гимназион"») који су се такође називали "«Софисти»" 
Софиста не потиче, као већина старијих филозофа, из аристократије, и зато нуди услуге за хонорар. Као професионални путујући учитељ подучава он синове из високог сталежа о уметности, поспешује њихова интересовања и мишљење у органима демократије, скупштине, учи их да пред судом успешно заступају свој предмет, јер адвоката тада још увек није било. 
Њихово учење сводило се пре свега на говорној теорији као нпр.: (реторика, поетика и граматика) и у етици (теорија о држави, закону, моралу и праву) такође су били усмерени против традиције и религије. Софисти су развили један нови однос према говору као моћну аргументативну технику. 
Сократ и Платон оштро критикују поступак и учење софиста, а та критика је прихваћена од стране других многобројних научника и политичара. Аристотел назива софисте „учитељима привидног знања“ који изврћу речи. У његовом „Трактату“ против софиста, он даје систематску представу о обарању софистичких трикова. 
Од пуно књига и разговора који су софисти написали јако мало је сачувано, скоро ништа. Све што се о софистима зна пренесено је преко Платона, који је према њима био врло критичан, зато што су се они представљали као учитељи о стварима о којима, по његовом мишљењу, нису довољно знали.
Најистакнутије личности међу софистима су: Протагора из Абдере и Горгија из Леотиноја (Сицилија), Хипијас из Елиса, Продикос и Антифон који су учили политику, етику, државу, правду и науку говора. Сумњали су у прве принципе, сваку истину су објавили као релативну. Тај релативизам води софисте ка негативности објективне истине. 
Млађи софисти су: Критија, Трасимахос, Ксенидаес, Полос и Еутидем. 
Познати Афоризам од Протагоре је: "„Човек је мера свих ствари, при чему сваки човек има своју посебну истину“." 
Такође: "„Човек је мера свих ствари, оне које постоје да постоје и оне које не постоје да не постоје“." 
По Платоновом објашњењу то би значило: "„Ономе коме је зима и ветар му је хладан, а ономе коме није зима, напротив, ни ветар није хладан“." Или "«за једног је флаша полупразна, а за другог полупуна»." То је то извртање речи које спомињу Сократ и Платон а после њих и Аристотел у свом «Трактату».
У новије време изјављује Тома Аквински (San Tommaso D’Aquino 1225 – 1274) о софистима: „Они изгледају мудро, али ипак то нису“. 

преузето са енглеске википедије

Вирцбуршки дворац () је дворац у Вирцбургу, Немачка. Осмислио га је познати барокни архитекта Балтазар Нојман. Изградња дворца је завршена 1744. године. Венецијански сликар Ђовани Батиста Тијеполо је са својим сином Домиником осликао зграду. Наполеон је дворац назвао „најлепши свештенички дом у Европи“. 
За време Другог светског рата дворац је доста страдао. Његова рестаурација је отпочела 1945. године.

Битка за Грчку (7. април - 30. април 1941), кодног назива Операција "Марита" је наставак грчко-италијанског рата и име за немачку инвазију Грчке. Напад на Грчку је део шире Балканске кампање у Другом светском рату. Битка за Грчку се завршила победом Сила осовине и окупацијом региона.
Истовремено са нападом на Југославију 6. априла 1941, немачке снаге започеле су операције и у Грчкој. Грчки граничари су на самој граници пружили краткотрајан али снажан отпор а касније су се, под борбом, повукли на утврђене положаје Метаксасове линије. Иако су биле надмоћније, немачке јединице првог дана нису забележиле већи успех и значајније резултате јер су грчке јединице одбраниле све своје положаје. Међутим, предвече, 6. априла, положај грчких јединица се нагло погоршао. На западним падинама планине Беласице немачка Шеста брдска дивизија потиснула је југословенске јединице долином Струмице па су немачке јединице без проблема упале у долину Бутковске реке. Истовремено предњи јуришни одреди немачке Друге оклопне дивизије су, наступајући преко југословенских положаја, избиле западно од Дојранског језера, угрожавајући тиме угрожен цео грчки борбени положај на Метаксасовој утврђеној линији. 
Ујутро, 7. априла, уз снажну артиљеријску, тенковску и ваздушну подршку немачке јединице су кренуле у напад, али опет без значајнијих успеха, јер нису заузеле ниједно заначајније утврђење Метаксасове линије. Грчка војска је у прва два дана рата успела да задржи своје одбрамбене положаје источно од Струме, али је ситуација код Дојранског језера постајала све тежа. До 9. априла Грци су храбро и упорно бранили своје положаје на линији источно од планине Беласица где се налазило тежиште немачког напада. Међутим, грчка Источномакедонска армија нашла се у тешком положају када је немачка 2. оклопна дивизија 18. корпуса прешла југословенско-грчку границу, заобишла леви бок грчких јединица и 9. априла у 07.00 часова заузела град Солун. Одсечене грчке јединице источно од реке Вардар предале су се истог дана око 13.00 часова. 
Следећих дана немачке јединице нападају грчко-британске јединице у западној грчкој Македонији. Немачки 18. и 40. корпус имају за циљ да брзим продорима онемогуће повлачење грчке војске из Албаније и организовање нове грчке линије одбране Олимп – Смоликас – грчко-албанска граница. Претходнице ових немачких корпуса 10. априла су заузеле град Флорину и тако испуниле задатак да онемогуће организовање грчке одбране на Олимпу. Грчка Западномакедонска и Епирска армија 7. априла кренуле су у напад према Албанији, али су се због дубоких немачких продора на другим секторима повукле на почетне положаје. 
Дана 13. априла у напад је кренула 9. италијанска, а 14. априла и 11. италијанска армија са својих положаја у Албанији. Истовремено немачке снаге поступно су свладавале отпор грчко-британских јединица код Олимпа и наставиле напад до избијања у Тесалији. До 21. априла немачко-италијанске јединице наставиле су да концентрисано надиру у намери да опколе и разбију грчко-британске јединице које су и даље пружале отпор. Немачко ваздухопловство снажно је бомбардовало луке у Јонском и Егејском мору, а ловачки авиони стално су тукли грчко-британске колоне. Након што су 19. априла немачке јединице избиле у Тесалију и заузеле град Ларису, а делом јединица наставили према Јанини с намером да пресеку одступницу грчким снагама које су још биле у Епиру. 
Енглези, увидевши немогућност даљег ефикасног пружања отпора у Грчкој и забринути због слабе одбране острва Крит, које је својим идеалним положајем омогућавало контролу над источним Средоземљем започели су евакуацију својих јединица из Грчке. То је пољуљало морал грчким војницима и официрима, али су они решили наставе да пружају отпор. Британци су се повукли у ноћи 19. на 20. априла према Термопилима, док су за њима продирале немачке јединице које су без проблема заузеле градове Волос, Фарсалу и Ламију, а у Епиру су немачке снаге избиле пред град Јанину и тако угрозиле одступање грчких јединица које су се невероватно споро повлачиле из Албаније. Након што је у договору са заповедницима 1. и 2. корпуса, заповедник 3. корпуса Колакоглу, сменио команданта Епирске армије генерала Дракоса, без одобрења Врховне команде Конакоглу је почео преговоре са Немцима 21. априла. Тако је 23. априла у Солуну потписана капитулација грчке војске. Истог дана грчки краљ Георг II и влада напустили су Атину и авионом побегли на острво Крит. Након свега тога грчко Врховно заповедништво које није желело да призна капитулацију, прикупило је мањи број лојалних и оданих јединица и све до 30. априла те грчке јединице штитиле су одступницу британцима који су се убрзано повлачили. 
Немци су 28. априла заузели Атину и заробили око 8.000 британских војника са комплетним наоружањем и опремом. Следећег дана је заузет и Пелопонез. Грчке јединице су и даље пружале отпор и тако омогућиле Британцима да се све до 1. маја извлаче из Грчке. Од 62.000 британских војника на острво Крит евакуисано је 53.000 војника, док су истовремено Немци заузели сва острва у Егејском мору, а Италијани у Јонском мору. Слабе грчке јединице без ваздушне подршке, без помоћи Британаца и без модернијег наоружања више нису биле у стању да зауставе немачке продоре. Према британским изворима Британци су у грчком рату изгубили 11.840 војника, Немци 5.100 војника а Италијани много више.

Хоплити представљају тешко наоружане и опремљене пешаке у Античкој Грчкој.
Такви војници су се први пут појавили вероватно у 8. веку п. н. е. Они су били градска милиција и били су наоружани копљима, тако да их је било лако опремити. Они су углавном представљали средњу класу, која је имала довољно новца за набавку опреме. Скоро сви познати људи античке Грчке су понекад ратовали као хоплити.
Хоплити нису примали плату, служили су за одржање реда, служили би кратко и углавном током лета.
Ишли би право до заданог циља. Браниоци би се обично забарикадирали иза градских зидина, па би се нападачи задовољили дивљањем по околици или да их позову на бој. Опсада је била још слабо развијен метод.
Битке су обично кратко трајале и биле би одлучне. Обе стране би обично успоставиле линијски поредак једна према другој. Најчешће би били у фаланга формацији дубокој 8 редова. Друге трупе су биле мање важне. Коњица је знала покривати бокове, ако је била у бици.
Хоплити би се обично наоружавали пред битку. Пошто је свако набављао своју тешку опрему, она уопште није била једнолика. Типичан хоплит је имао следеђу заштиту:
Главно оружје је била копље дужине 2,7 -{m}-. Често би се ломило кад би се заболо. Није било добро за блиску борбу, па су хоплити носили 60 -{cm}- дуг мач зван хифос.
Друга пешадија тог доба је носила много лакши оклоп и били су наоружани краћим копљима и стрелама. Штитови су им били мањи
Формација хоплитских штитова дала се заједно повезати тако да су се у тој формацији међусобно потпуно штитили. Снага хоплита је била у изненадном удару. Две армије би трчале једна на другу, надајући се да ће снагом своје формације разбити или опколити противничку формацију. Ако то не успију, онда се битка претвара у гурање, па задњи редови гурају предње да надгурају и пробију противничку страну. Битке су ретко трајале дуже од сат времена. Једном кад би пробили противничку линију, противничка страна би остављала оклоп и бежала.
Није било много губитака у поређењу са каснијим биткама. Ретко је било више од 5% губитака на противничкој страни. Али истакнуте појединце или генерале противника би побили. Читав такав рат би одлучивала једна битка.
Приликом победе губитничка страна је морала откупљивати мртве.
Хоплитске борбе и ратови су били повезани са грчким полисима. Грчко-персијски ратови су променили значај хоплита и њихове опреме. Пошто су били присиљени да се боре са Персијским стрелцима и да трче за њима, смањили су оклопе, носили су краће мачеве и прилагодили се да би били покретљивији.
Током Пелопонеског рата њихов значај је битно опао. Повећао се значај морнарице, плаћеника, градских зидова и опсадних машина. Ти каснији ратови постају ратови исцрпљивања и повећавају број жртава.

Нови Сад је универзитетски град са државним универзитетом, као и многобројним приватним факултетима и високим школама. Поред институција високог образовања, на територији Новог Сада се налазе и 52 државне основне и средње школе: 37 основних и 16 средњих школа (12 стручних и 4 гимназије).
Листа факултета и универзитета који имају седиште у Новом Саду:

Папуа Нова Гвинеја, званично Независна Држава Папуа Нова Гвинеја, је држава у Океанији, у појасу Меланезије, која заузима источни део острва Нова Гвинеја и велики број мањих суседних острва. Западни део острва Нова Гвинеја чине индонежанске провинције Папуа и Западна Папуа. Папуа Нова Гвинеја је лоцирана у југозападном делу Тихог океана у области која се од раног 19. века зове Меланезија. Главни и један од најзначајних градова Папуе Нове Гвинеје је Порт Морсби. Иако у њој живи мање од 6 милиона становника, у Папуи се говори преко 850 језика који представљају традиционална домородачка друштва која их користе. Једна је од најмање урбанизованих држава са свега 18 процената градског становништва. Такође је једна од најслабије истражених држава и културолошки и географски јер постоји велики број неоткривених врста биљака и животиња за које се верује да живе у унутрашњости Папуе Нове Гвинеје.
Већина становништва живи у традиционалним домородачким друштвима где се бави примитивним пољопривредним радњама. Ова друштва и племена су на посебан начин призната у оквиру устава. Преамбула устава изражава жељу да традиционална села и заједнице остану видљиви део друштва Папуе Нове Гвинеје као и жељу за активним корацима ка њиховом очувању. Заштићена подручја обухватају 97% државне територије. Власници земље могу бити само држављани Папуе Нове Гвинеје.
Рељеф је подједнако разнолик и у одређеним пределима веома суров. Планински венац се простире читавом дужином острва Нова Гвинеја, чинећи веома насељене висоравни. Густе кишне шуме се налазе у низијама и у приобалним подручјима. Овакво земљиште је онемогућило саобраћајни развој. Папуа је била колонизована од стране три спољне силе од 1884, а независност од Аустралије је стекла 1975.
Папуа Нова Гвинеја је држава чланица Комонвелта.
Људски остаци који су пронађени на Новој Гвинеји доказују да је острво било насељено пре око 50.000 година. Препоставља се да су ови прастановници дошли из југоисточне Азије. Пољопривреда је била развијена на висоравнима пре 9.000 година, што овај регион чини једним од првобитних зона где су људи припитомљавали биљке на свету. Највећа миграција аустронежанског становништва у приобална подручја се десила пре око 2.500 година што је повезано са развитком грнчарства, свињарства и увођењем нових рибарских техника. Слатки кромпир је донет на Нову Гвинеју пре 300 година када су га на Молучка острва донели тадашњи колонијални владари Португалци. Бољи приноси од слатког кромпира су радикално променили традиционалну земљорадњу и пољопривреду јер је потиснуо до тада најважнији таро као и помогао у развоју висоравни.
На западу се до 19. века мало знало о острву иако су трговци из југоисточне Азије још пре 5.000 година трговали перјем рај-птице. Шпанци и Португалци допрли су до острва у првој половини 16. века и дали им имена "Папуа" по малајској речи за посебну косу Меланежана и "Нова Гвинеја" кованица коју је смислио истраживач Ињиго Ортиз де Ретез, сматрајући домороце сличнима становницима афричке Гвинеје.
Северни део острва дошао је у немачке руке 1884. као Немачка Нова Гвинеја или "Кајзер-Вилхелмсланд". Током Првог светског рата Аустралија је окупирала јужни део који су назвали Папуа (до тада Британска Нова Гвинеја). Лига Народа је након рата дала Аустралији на управу и територију некадашње Немачке Нове Гвинеје. Тада је постала Спољна Територија Комонвелта Аустралије иако званично још увек британски посед. Ово је значило да су постојала два правна система, аустралијски у Папуи и британски у Новој Гвинеји али је Аустралија управљала у оба. 
Европљани су први пут ступили у неке делове унутрашњости Нове Гвинеје тек у 30-им годинама 20. века, откривши бројне нове етничке и језичне групе.
Две територије су спојене у Територију Папуе и Нове Гвинеје након Другог светског рата а касније је назив скраћен у једноставније Папуа Нова Гвинеја. Острвом су заједно управљале Аустралија и Уједињене нације. Одређени закони и данас важе само у једном од два дела државе због немогућности за потпуно усклађивање.
Након проглашења независности 1975. у земљи је владала политичка нестабилност са честим изменама влада. Од 1988. до 1997. трајао је герилски рат за независнот острва Бугенвил на ком се налазе значајна налазишта злата. Током рата погинуло је око 20.000 људи. Садашњи председник Бугенвилске Аутономне Области најавио је скори референдум за одвајање.
Државе са којима се Папуа Нова Гвинеја граничи су: Индонезија и Аустралија (преко Торесовог мореуза. Површина државе износи 462.840 km².
Рељеф је изузетно разнолик. Уз јужну обалу Нове Гвинеје налазе се низине које понегде прелазе у велика мочварна подручја. Планине средишњег ланца који се пружа у смеру исток-запад висином прелазе 4.000 -{m}- (највиши врх Маунт Вилхелм, 4.509 -{m}-). Северна обала је стрмија и мање приступачна од јужне, са изузетком долине реке Сепик. Острва Бизмарковог архипелага и северних Соломона вулканског су порекла, са пуно плодне земље. Велик део површине Папуе Нове Гвинеје до висине од око 1.000 -{m}- прекривен је слабо приступачним тропским кишним шумама.
Провинције су:
Папуа Нова Гвинеја једна је од етнички и језично најхетерогенијих земаља света. Становништво се може поделити у две главне групе: Папуанце, који чине нешто више од 80 % и Меланежане, којих има нешто мање од 20 %. Иако се у земљи говори више од 700 језика, ток писин и хири моту су језици међусобног споразумевања различитих група. Већина становника су протестанти, има и доста католика, али раширене су и домородачке религије, а многи хришћани су задржали елементе пређашњих религија.
Већина становништва живи од пољопривреде. Главни извозни производи су нафта, злато и бакар. БДП је у 2004. био 2.200 УСД по становнику, мерено по ППП-у.

Списак особа из Новог Сада и околине/околних места.

Ксеркс I је био персијски цар од 486—465. п. н. е. и владар Персије од 486—465. п. н. е.. За разлику од својих претходника Дарија Великог и Кира Великог није показивао разумевање и толеранцију за друге културе и религије, па је тиме ослабио царство. После сукоба са Грцима долази ново раздобље када доминантна светска сила престаје бити једна азијска држава.
Био је син Дарија Великог и Атосе, кђерке Кира Великог. Постао је краљ октобра 485. п. н. е.
Након гушења побуне у Египту 486. п. н. е., поставља свог брата Ахамена као сатрапа Египта и тиме заводи у Египту строгу владавину.
Из Вавилона односи златни кип Мардука, топи тај кип и убија свештеника, који је чувао кип. Руке тог кипа требало је да додирне законити краљ Вавилона сваког почетка нове године. Од тренутка одношења тог кипа више не носи титулу краља Вавилона, него краља Персије, Медије и једноставно краља земаља (тј света). Тај Ксерксов поступак је изазвао две побуне од 484. п. н. е. до 479. п. н. е. Вавилон је укључен у Асирску сатрапију, која је обавезна да даје 1000 талената сребра и 500 дечака за еунухе.
Забрањује чак и име Вавилон.
Дарије је оставио свом сину Ксерксу задатак кажњавања Атињана за њихово учешће у Јонском устанку и победи на Маратону. Од 483. п. н. е. Ксеркс се пажљиво припремао за експедицију.
Дуж Тракије је похранио залихе. Закључио је споразум са Картагином и тиме је спречио Грке да добијају помоћ од Сиракузе и Агригента. Многе мале грчке државице прешле су на страну Персијанаца, а од посебног значаја је био прелазак Тесалије, Тебе и Аргоса на страну Персије. Огромна флота и армија се спремила на поход. Херодот је тврдио да их је било 2 милиона, али вероватније је да је било највише 250.000.
Да би могао из Мале Азије доћи до Грчке требало је прећи Хелеспонт (Дарданеле). Звао је најбоље градитеље мостова из свих делова свог царства да премосте Хелеспонт. Таман кад су премостили Хелеспонт, велика олуја је срушила те мостове. Ксеркс је био толико љут, јер сматрао се свемоћним, да наређује бичевање мора са 300 удараца бичем. Да би му војска прешла Хелеспонт он користи уместо правих мостова, понтонске мостове од бродова. Поређао је толико бродова преко Хелеспонта, да га је премостио.
У пролеће 480. п. н. е. Ксеркс креће из Сарда. У почетку Ксеркс свуда побеђује. Грчка флота је потучена код Артемизија, Термопилски кланац је пао и поред отпора Леонидиних Спартанаца, Атина је освојена и разорена, а Спарта је сведена на задњу линију одбране. Након освајања Атине и кад је довољно казнио одговорне за претходни Јонски устанак повукао се из града.
У морској бици кад Саламине 28. септембра 480. п. н. е.. Грци побеђују, па се Ксеркс повлачи јер губи комуникацију морем. Персијску армију у Грчкој даље предводи Мардоније, који бива поражен код Платеје. Пораз Персијанаца у Микали, подигао је на ноге грчке градове Азије.
Покушавао је да пошаље морнаре, који ће обићи Африку. Победа Грка је довела царство у стање споре апатије, од чега се нису опоравили. Убијен је у дворској интриги 465. п. н. е. .
У Библији, Ксеркс се спомиње под именом Ахазеур. Током његове владавине, те његовог претходника (Дарија) и наследника Артаксеркса, многи Самарићани се жале персијском краљу на Јевреје.
Веровало се да је Ксеркс такође Ахазерус, краљ у Библијској “Књизи о Јестири”, иако је ова идентификација предложена од стране јеврејских научника. Јеврејски историчар Јосиф Флавије је узео историјски постојање Ваштија и Естер као чињеницу, кроз радове Херодота је предложио да је Ксеркс имао краљицу, проглашену таквом током венчања Аместрис, кћерку Отанеса. Ово име специфично није проблем расправе, пошто се реч Естер може разумети и као “скривен” у хебрејском. Њено име је такође преведено и као Мидраш (Јеврејски библијски коментари), где пише да је Естер крила своју националност и наслеђе по Мордекајевом савету.

Порт Морсби () је главни град Папуе Нове Гвинеје са 193.242 становника (1990), 254.158 (2000). Град је смештен на Обали Папуе на југоисточном делу острва Нова Гвинеја. Градско подручје представља провинцију Главног града ("-{NCD - National Capital District}-").
Простор на ком је град основан открила је експедиција капетана Џона Морсбија 1873. године. Град је добио име по његовом оцу, адмиралу, сер Ферфаксу Морсбију. 
Пре доласка Европљана, ову територију су насељавали сродни народи Моту и Коитабу, који припадају малајско-полинезијској групи народа. Данас њихови потомци чине само око 10% становништва услед велике имиграције са других делова острва. Сиромаштво и велика стопа досељавања су узрок високе стопе криминала у граду. Планине у залеђу (Овен Стенли планине) заклањају град од кишних облака, тако да је клима сушна у појединим периодима године. 

Награда „Оскар престижа" је признање које Удружење новинара Србије уручује најбољим фирмама у области ауто-привреде. 2006. године, награде којих је било двадест и једна су уручене по четрнаести пут. Међу учесницима су били и амерички, руски и кинески произвођачи, а међу добитницима „Икарбус“, „Ласта“, „Порше“ и други...

"Златно перо" је награда за есеј о глумцу која се додељује током фестивала Глумачке свечаности "Миливоје Живановић". Поред главне постоје још друга и трећа награда. 
Добитници су:

са енглеске википедије

Хромозом 22 је аутозомни хромозом у хуманом кариотипу. Према положају центромере припада акроцентричним хромозомима. Према Денверској конференцији из 1960. године. сврстан је у G групу. Изграђен је од 56 милиона парова база ДНК што представља око 2% укупне количине ДНК у ћелији.
Делеција дугог крака, 22q (G делеција синдром II) се манифестује :
Гени мапирани на овом хромозому узрокују следеће болести и поремећаје:

Награда Жанка Стокић установљена је 2003. године у Београду, на иницијативу Мире Ступице. Додељује се глумицама које су својим радом изузетно допринеле српској филмској, телевизијској и позоришној уметности. Заједно са Добричиним прстеном представља најважнију награду која се у Србији додељује за глумачку делатност.
__САДРЖАЈ__
Награду предложила је Мира Ступица током прославе шездесетогодишњице свога рада. Миру су њене колеге - глумци, почаствовали титулом „Највеће српске глумице прошлога века“. Том приликом Мира Ступица је рекла у свом свечаном говору у Народном позоришту, следеће:
Како је рекла Мира Ступица, награда ће бити додељивана глумицама које су стубови позоришта, а не неопходно истовремено и лауреати "Добричиног прстена". Осим Ступице, која је доживотни председник, чланови жирија се мењају. Фонд за доделу награде основали су Народно позориште у Београду, на чијој се великој сцени одржава церемонија уручења, затим компанија Новости и град Пожаревац.
Поред награде Велика Жанка, као омаж чувеној глумици, додељује се још једна награда, мањег обима – плакета "Жанки у част". За разлику од "Велике Жанке" која се додељује за животно дело, "Жанки у част" је награда којом се слави виртуозност српских глумица у одређеним улогама. Додељују је Уметнички савет и Организациони одбор манифестације "Позоришне свечаности „Жанки у част”", које организује "Удружење грађана „Жанка Стокић”". Досадашњи добитници су наведени у табели испод.

Артаксеркс I је био персијски цар од 475. п. н. е. до 424. п. н. е.. Био је наследник цара Ксеркса I.
Ксеркс је био убијен 424. п. н. е. након дворских интрига вођених од стране завереника Артабана, Мегабиза и капетана евнуха Аспамитре. Артабан је слагао Артаксерксу да је његов брат Дарије убио оца Ксеркса I. Дарије је стварно мрзео оца због тога што му је наводно завео жену, али није био убица.
Заведени Артаксеркс убија брата Дарија. Завереник Артабан у следећем кораку покушава да се реши Артаксеркса, али Мегабиз га издаје и убија.
Евнуха муче до смрти, а Хистасп, још један Артаксерксов брат диже побуну у Бактрији, али губи живот.
Тако је Артаксеркс побио сву браћу па је владао следећих 40 година, узимајући 40.000 талената пореза, од чега пола из Индије.
Порези су били тако јаки да су многи позајмљивали новац и за 40% камате да би платили порезе, све док не би потпуно пропали.
Било је много побуна због претешког терета пореза.
У Египту 460. п. н. е. избија побуна због пореза. Убијају сатрапа, заузимају Мемфис и траже Атину да им помогне.
С друге стране Персија новцем помаже Спарту против Атине код Танагре 457. п. н. е. Персија је помогла Јевреје, што омогућава миран пролаз кроз Јудеју Персијској армији под водством сиријског сатрапа Мегабиза. Мегабиз хвата побуњенике. Следи напад Грка на Кипар, али Персијанци одолевају.
449. п. н. е. коначно је склопљен мир између Атине и Персије. Персија признаје аутономију грчких градова у Азији, док се Атињани одричу права да ослободе друге, све док се признаје аутономија вазалних грчких градова и док плаћају мале порезе, као пре рата.
Проглашава се демилитаризована зона између две империје. Атина пристаје да не помаже устанке у Египту и Либији.
Међутим након 4 године Перикле крши мировни споразум. Након мировног споразума са Атином 445. п. н. е. Перикле прихвата велики поклон у злату од либијских побуњеника и чак почиње скупљати порез на персијској територији. Милет зове Перикла у помоћ јер су поражени од Самоса.
Перикле се опет меша на туђој територији.
Кад је Артаксеркс умро 424. п. н. е. Ксеркс II постаје краљ, али убијен је месец и по касније. Убија га син Артаксеркса и вавилонске конкубине.

Мостови на Дунаву (између 1.252 и 1.262 километра тока реке) и каналу Дунав—Тиса—Дунав код Новог Сада.
На Дунаву код Новог Сада је планирана изградња још 4 моста:
Такође је планирана изградња два нова моста на каналу Дунав—Тиса—Дунав:

Хелеспонт може бити:

Ланчани индекси представљају односе нивоа појаве у посматраном према њеном нивоу у претходном временском интервалу и показују, зависно од тога да ли су изнад или испод 100, релативан раст односно опадање нивоа посматране појаве у односу на претходни период. 

Кеопсова пирамида (египатско име: "Ахет Куфу" - „Кеопсов хоризонт“, старогрч. -{ἡ μεγάλη Πύραμις τοῦ Хέοπος}-, ) је највећа и најстарија од три пирамиде код Гизе и уједно највећа пирамида на свету. Често је називају једноставно: „Велика пирамида“. Пирамида је изграђена као гробница египатског фараона четврте египатске династије Кеопса (Куфуа) у -{XXVI}- веку п. н. е. Заједно са Кефреновом и Микериновом пирамидом представља једино очувано античко светско чудо. 
Висока је 138,75 метара, дужине 225 метара и обухвата површину од 5,3 хектара. На њој је радило 100.000 људи, двадесет година по три месеца годишње, и то у време поплаве Нила, када се није могла обрађивати земља. Радили су робови и сељаци. У Кеопсову пирамиду уграђено је око 2,5 милиона блокова, исклесаних у каменолому на десној обали Нила. Блокови су од кречњака, базалта и гранита. Камени блокови су били тешки од две до четири тоне (у просеку 2,5, максимално 7,5). Велики гранитни неотесани блокови са којима је грађен плафон за краљевски салон, тежили су преко педесет тона. Према писању Херодота, припреме за градњу Кеопсове пирамиде трајале су више од двадесет година. Главни надзорник радова на Кеопсовој пирамиди био је вероватно Хемиуну, Кеопсов нећак. 
Кеопсова пирамида је једина пирамида која има и узлазне и силазне ходнике. У њој постоје три до сада откривене одаје. Све се оне налезе у центру пирамиде на њеној вертикалној оси. Од улаза, ходник дуг 18 метара води надоле и рачва се у два правца. Један крак води надоле до недовршене просторије која је исклесана у стени на којој почива пирамида. То је највећа просторија у Кеопсовој пирамиди, али потпуно недовршена. Други крак води до велике галерије (-{49 m x 3 m x 11 m}-), где се поново рачва. Један тунел води до „Краљичине одаје“ (ово име не одговара стварности, јер краљице нису сахрањиване у главној пирамиди), док други кривуда док се не сретне са ходником који се спушта. Мало предсобље води из Велике галерије до краљеве загробне одаје. 
Размере пирамиде после настанка:
Радови на пирамиди су окончани 2580. п. н. е. Разлика у дужинама њених страница је по изградњи била мања од једног промила. Кефренова пирамида (средња од три пирамиде) изгледа виша, међутим она је изграђена на стени која је виша за 10 метара, а по самој висини грађевине је за три метра нижа. 
Источно од пирамиде су три споредне пирамиде намењене краљицама (-{G1a—G1c}-). 
Мала култна пирамида на југоистоку (-{G1d}-) је откривена тек пре неколико година. 
Пред овим здањем својевремено је застао Александар Македонски да се нагледа генијалности рада својих предака. Кеопсова пирамида је 4000. година била највиша на свету, све до 14. века када ју је надмашила Катедрала у Линколну.

Даз Сампсон () је британски денс ди-џеј, певач, продуцент и представник Уједињеног Краљевства на Песми Евровизије 2006. Даз је најпознатији по својим ремиксима популарне музике, међу осталим "Out of Touch", "Rhinestone Cowboy" и "Kung Fu Fighting".
Даз Сампсон је каријеру започео као "ем-си" и текстописац за британски денс састав Бас стоп, чији је сингл првенац "Kung Fu Fighting" са Карлом Дагласом продат у 250.000 примерака и забележио значајан међународни успех. Са другим ди-џејем Џоном Метјузом (такође познатим као Рикардо Аутобан или Рикки) из Кубан бојза, ауторима британског „чувеног“ „хрчак денс“ хита "Cognoscenti Vs. Intelligentsia" из 1999., и легендом кантри музике Гленом Кембелом урадио је нову верзију познате песме "Rhinestone Cowboy" која је била #12 на британским топ-листама. Након још једног хита "The Barndance Boys" са Метјузом и неуспеха са "Amarillo" и одбијања у првом квалификационом кругу песме коју је пријавио за избор британског представника на Песми Евровизије 2003., Даз се посветио денс музици и ливерпулској хаус сцени, где је са продуцентским партнером Полом Кинаном основао нови састав Јунајтинг нејшенс, са којим је снимио неколико хитова, међу којима и сингл "Out of Touch", који је провео тринаест недеља на британској топ 20 листи и продат у преко 100.000 примерака, и албум.
Даз ће представљати Уједињено Краљевство на Песми Евровизије 2006. у Атини са песмом "Teenage Life" у стилу хип-хоп и реп музике, након што је у марту, иако прогнозирани аутсајдер и суочен са јаким противљењем и предрасудама, освојио највећи број гласова публике и убедљиво победио знатно познатијег Ентонија Косту и четворо других такмичара на BBC-јевом изборном програму "Making Your Mind Up". "Teenage Life" је Сампсон писао и продуцирао заједно са Џоном Метјузом. На сцени британског финала, Даза, који на сцену излази иза табле са графитом са својим именом и у песми евоцира код публике успомене на школске дане, вокално прате дечји гласови четири униформисане девојчице школског узраста које седе у клупама. Уз неверицу и аплауз извођење прати и гласан, готово хистеричан смех сера Терија Вогана, и општи утисак да је песма "толико" „ударена“ да напросто "мора" да победи на Евровизији. Девојчице ће на самој Песми Евровизије заменити шеснаестогодишње девојке због правила да извођачи морају имати најмање 16 година. У тексту песме, "Avy" се односи на средњу школу Евондејл у Стокпорту, где је Даз одрастао, а "Mr. T" на господина Томонија, наставника који му је говорио да сан да постане поп звезда није реалистичан.
Даз Сампсон се међу скорашњим представницима Уједињеног Краљевства истиче истинским ентузијазмом за Песму Евровизије. Како каже, „Вриштаћу о Песми Евровизије –то је најбољи музички шоу на планети“ и „Ово ће можда некима звучати смешно, али представљање Уједињеног Краљевства на Евровизији је врхунац мојих десет година у музичкој индустрији, и учинићу све, али све, да победим за нас (Британију)". За своју песму, коју је описао као „ремек-дело“, организовао је и озбиљну промотивну турнеју по више европских земаља.









































Аниме (アニメ) је стил цртане анимације пореклом из Јапана, са карактеристичном стилизацијом ликова и позадине, која га визуелно одваја од других видова анимације. Реч аниме долази од јапанске речи "-{animeshon}-" (アニメーション) засноване на енглеској речи -{"animation"}- и у Јапану се користи за све анимације. Док су неки аниме у потпуности ручно цртани, помоћ рачунара у процесу стварања анимеа је потпуно уобичајена. Приче анимеа су обично измишљене. Аниме се емитује преко телевизије, дистрибуира на медијима као што су ВХС или DVD и преко игара за конзоле или рачунаре. Многа аниме дела су настала под утицајем јапанског стрипа познатог као манга. Неки аниме наслови су адаптирани у игране филмове или серије.
Историја анимеа почиње почетком 20. века, када су јапански творци филмова експериментисали са техникама анимације које су претходно биле развијене на западу. Прве анимације у Јапану су почеле да се права 1917. године. Током седамдесетих, аниме се даље развијао, одвајајући се од својих западњачких узора и развијајући јединствене жанрове као што је „мека“. Осамдесетих година, аниме је прихваћен као мејнстрим и доживео је прави бум у производњи. Од деведесетих наовамо, аниме је прихваћен и у другим земљама.
Аниме има много жанрова, као и традиционални играни филмови и серије. Ти жанрови подразумевају авантуре, научну фантастику, приче за децу, љубавне приче, средњовековну фантазију, еротику, хорор, акцију и драму. Већина анимеа садржи елементе неколико различитих жанрова, као и варијације тема. Ово чини врло тешким разврставање неколико наслова. Аниме може да има наизглед просту радњу, али у исто време може садржати много сложенију, дубљу радњу и развијање ликова. Није необично да анимеи оријентисани превасходно доброј акцији садрже хумор, љубав, па чак и оштре друштвене коментаре. Исто се може односити на аниме оријентисане ка љубавним причама који могу да садрже јаке акционе елементе.
Као и западни играни филмови, и аниме користи музику као важну уметничку алатку. Песме из анимеа су велики бизнис у Јапану и често имају своје топ-листе. Ово је разлог зашто музику из анимеа често компонују и изводе најбољи музичари.
Најчешћа употреба музике у анимеу је за потребе позадинске музике. Позадинска музика се користи да нагласи дату сцену, на пример "Decisive Battle" из серије Neon Genesis Evangelion се чује када ликови врше припреме за битке и одликује се јаким ударцима у бубањ и војним стилом који наглашава напетост сцене и наговешта предстојећу борбу.
Насловна музика се обично поклапа са општим призвуком серије или филма и служи да узбуди гледаоца. Одјавне песме често коментаришу радњу или целу серију или филм и често се користе да нагласе посебно важне сцене. Уводне и одјавне теме, као и убачене песме, често изводе популарни музичари, тако да на овај начин песме постају врло важан део анимеа.
Стил цртања који је коришћен у анимеу који је створен за телевизију је контрапродуктиван процесу анимације. Аниме стил има нагласак на детаљима који касније стварју тешкоће да се испоштује продукцијски распоред и буџет, што је контраст стиловима анимације који имају дизајнерску етику која наглашава једноставност.
Осаму Тезука је усвојио и упростио многа Дизнијева анимацијска правила да би смањио цену и број фрејмова у продукцији, иако треба напоменути да Дизнијеви филмови створени на западу нису аниме. Ово је било замишљено као привремена мера која ће му омогућити да уради једну епизоду сваке недеље са неискусним аниматорским особљем. Неки аниматори у Јапану су превазишли продукционе буџете коришћењем другачијих техника од Дизнија и Тезукиних метода анимације анимеа. Захваљујући смањеном броју фрејмова, неколико мирних кадрова и скролујућој позадини, сцене су стваране са већим фокусом на квалитету од остатка продукције. Аниматор Јасуо Оцука је био пионир ове технике. Режисери попут Хиројукија Имаишија ("-{Cutey Honey, Dead Leaves}-") су упростили позадине тако да се више пажње могло посветити анимацији лика. Други аниматори попут Тацујукија Танаке (посебно у "-{Eternal Family"}- Коџија Минамота) је користио "стисни и издужи", анимацијску технику која није често коришћена од стране јапанских аниматора; Танака је направио друге олакшице да би компезовао ово. Аниме студији користе технике да би цртали што мање нове анимације као што је коришћење дијалога који укључују само анимирање уста док остатак сцене остаје апсолутно непромењен, техника која је позната западњачким анимацијским стиловима.
Аниме стил се карактерише сенчењем, цртањем косе у одвојеним праменовима, карактеристичним начином цртања очију (види слике), и „манама лица“ у анимацији. Мане лица укључују, на пример, изражавање беса тако што код лика искоче вене на челу, изражавањем стида појављивањем црвенила на лицу...
Већина типова анимеа се може сврстати у три категорије:
Аниме је доступан изван Јапана у локализованом облику. Лиценциране аниме модификују западни дистрибутери кроз синхронизацију на језик земље у којем се издаје. Аниме може бити измењен тако да се промене културне референце које можда неће разумети не-јапански гледалац и компаније могу уклонити оно што се може сматрати непријатним садржајем. За обожаваоце који се противе мењању или синхронизацији аниме избор је DVD издање. DVD издања често садрже и синхронизовани аудио и оригинални јапански аудио са преводима, обично су неизмењени и немају рекламе.
Иако је то често кршење ауторских права у многим земљама, неки обожаваоци гледају фансабове - снимке анимеа које су превели и титловали обожаваоци, илити фанови. Етичке импликације производње, дистрибуције и гледања фансабова су теме многих контроверзи, иако фансаберске групе не узимају профит и најчешће престају са дистрибуцијом свог рада онда када серија буде лиценцирана.

Карола Марија Хегквист ( /kaˈɾoːla ˈhɛɡkvɪst/; рођена 8. септембра 1966. у Хегерстену у Стокхолму), познатија под сценским именом Карола, је најпопуларнија шведска певачица. Имала је рекордних 9 албума на првом месту шведске топ листе, власница је напродаванијег албума свих времена и једина је певачица која је правила велике стадионске турнеје у својој домовини.
Три пута је представљала Шведску на Песми Евровизије (1983, 1991. и 2006), и сва три пута пласирала се међу првих пет, а 1991. је и победила са песмом "Fångad av en stormvind". Певела је на Песми Евровизије и 1992, 2003. и 2013. као специјална гошћа, као и на националним изборима за представника на Песми Евровизије у Шведској, Шпанији, Норвешкој. Словенији, Хрватској, Ирској и Белорусији. Током промотивне кампање за Песму Евровизије 2006, одржала је свој концерт у оквиру Песме Медитерана у Будви уз директан пренос на телевизији Пинк. Гостовала је и у емисији Београдска хроника на РТС-у, као и на Радију С. Имала је и један концерт у Београду током осамдесетих година у оквиру МЕСАМ-а. 
Карола је један од најпознатијих чланова хришћанске конгрегације „Реч живота“.
Карола се први пут појавила на телевизији са једанаест година након победе на такмичењу талената 1977. Неколико година касније открио ју је промотер Берт Карлсон и понудио јој да учествује на Мелодифествалену 1982., шведском избору за песму представницу на Песми Евровизије и једном од традиционално најјачих националних избора, али је она одбила понуду и 1983. године снима албум "Stand by with Carola Häggkvist" са шведским метал/тешки рок саставом Стендбај (Standby). Међутим, 1983. године, док је ишла у музичку гимназију „Адолф Фредрик“, Карола одлучује да се пријави за Мелодифестивален са песмом "Främling" и побеђује добивши највећи број поена од свих чланова жирија. Карола је катапултирана у средиште медијске пажње и њен наступ неколико месеци касније на Песми Евровизије 1983. у Минхену је пратило 6,1 милиона гледалаца у Шведској (84% популације), што представља рекорд који још увек није оборен. Карола је са "Främling" освојила треће место (један поен више од Данијела из Југославије), продала преко милион примерака и тако поставила шведски рекорд који вероватно никада неће бити оборен, снимила и верзије на енглеском ("Love isn't love"), холандском ("Je ogen hebben geen geheimen meer") и немачком језику, а 2005. године је песму извела и на посебном програму "Честитамо!" поводом педесет година Песме Евровизије, у Копенхагену.
Током 1983. и 1984. Карола је издала три албума за Карлсонову издавачку кућу Маријан који су наишли на одличан пријем. 1985. је почела сарадњу са Би џизима, и снимила албум "Runaway", са песмама које су писали Морис и Робин Гиб, а продуцирала Морис. Албум је постао двоструки платинасти када је следеће године издат у Шведској. Након овог албума Карола је на извесно време напустила поп сцену и кренула на црквену туру са Пер-Ериком Халином, и касније издала живи албум "Carola & Per-Erik Hallin i Rättviks kyrka".
Карола се изненада вратила на Мелодифестивален 1990. и освојила друго место са песмом "Mitt i ett äventyr". Касније је издала и нови албум, "Much more" (Много више). Следеће године, са песмом "Fångad av en stormvind", Карола побеђује на Мелодифестивалену и потом и на самој Песми Евровизије у Риму. Ако је ова песма била квалитетан, но не и вансеријски евровизијски шлагер, Каролин наступ који је пуцао од енергије је био инстант-упамтљив и потпуно заразан. Карола и француска представница Амина ("C'est le dernier qui a parlé") завршиле су драматично гласање са једнаким бројем поена, тако да је по евровизијским правилима победника одлучивао број земаља од којих је песма добила 12 поена. Како су обе песме и ту биле једнаке, гледао се број освојених 10 поена, и Карола проглашена за победника, након чега је кратко од среће играла на столу пре победничког изласка на сцену. Касније исте године снимила је и албум "Jul" на шведском језику.
1992., постала је први скандинавски поп музичар који је посетио Кину, и издала албум и тамо. 1993. поново мења правац и снима госпел албум "My tribute", који је издат у Скандинавији и још дванаест земаља и донео јој назив Госпел певача године у Холандији 1994. Албум "Personligt" из 1994. је био први албум са песмама које је сама написала и означио је окретање ка рок звуку. 1995. године је први пут играла у мјузиклу, као Марија у "Звуку музике" са Томијем Кербергом, што јој је донело „Златну маску“ за најбољу глумицу у комедији или мјузиклу. Три године касније певала је лајт тему у норвешком мјузиклу "Софијин свет", а 2002. се на кратко појављује као Фантин у "Јадницима" на лондонском Вест Енду. 1998. снима албум са псалмима Лине Сандел, "Blott en dag", 1999. божићни албум "Jul I Betlehem" (који се и даље одлично продаје и пење на лествице око сваког Божића) а 2001. албум дечјих песама "Sov på min arm". Касније 2001. године Карола се враћа поп музици и снима албум "My show".
2003. године, на двадесет године каријере, Карола издаје компилацију од четири ЦД-а "Guld, platina & passion–det bästa med Carola" и пење се на врх шведских лествица са песмом "När löven faller", првобитно написаном за Мелодифестивален 2003. али касније дисквалификованом. Затим је, након два препуна концерта у Стокхолму и летње туре, на 2 ЦД-а уследио "Jul I Betlehem- Jubileumsutgåvan", праћен верским албумом "Credo" 2004. и поп-верским "Störst av allt" 2005. године.
Карола је издала укупно 15 оригиналних албума и један је од најпознатијих певача у Шведској, где већина људи и даље уме да отпева рефрен песме "Främling".
На Мелодифестивален Карола се вратила 2006. после петнаест година одсуства са песмом "Evighet" ("Вечност") коју су написали шведски краљ шлагера , Боби Лјунгрен и Хенрик Викстром. Карола је промовисала и свој истоимени парфем, који је повукла након примедбе шведске телевизије да тако унапред непримерено промовише свој наступ. Њена песма је била тако јак фаворит на Мелодифестивалену 2006. да су квоте за њену победу пре четвртог полуфинала 11. марта у Гетеборгу (у којем је она наступала) биле тек око 1,05. Након тога пале су на 1,01, да би у једном тренутку кладионичари и сасвим престали да примају опкладе на Каролину победу. Њен наступ укључивао је три машине за ветар, играче са заставама, димне машине и ватромет. Упркос проблемима са гласом, Карола је победила у полуфиналу као и у финалу 18. марта, у којем је била друга након гласова жирија ("тада сам знао да ћемо победити јер ће публика гласати за Каролу“, рекао је њен менаџер) и добила највише поена у телегласању (укупно је примљено готово 2 милиона гласова публике, од чега преко 437.000 за Каролу). У победничком извођењу, Карола је половину песме извела на енглеском језику ("Invincible"–"Неосвојива").
Карола је као национална звезда, јасно, предмет сталне пажње таблоида. Често је говорила о својој хришћанској вери и била критикована због своје критике прихваћености хомосексуалности у Шведској. 2006. године је уопштено либералну шведску јавност шокирала изјавом да се хомосексуалност може лечити молитвом. Карола се 1988. учланила у контроверзну евангелистичку цркву „Реч живота“ ("Livets Ord")–неки би рекли и окултну секту–екстремну, ауторитативну, харизматичку верску организацију која проповеда хришћански ционизам и строго поштовање Библије. Током проучавања Библије у Норвешкој, упознала је Рунара Сегора, контроверзног хришћанског проповедника (који је између осталог на једној служби у Филаделфији 2005. изјавио да је пророк Мухамед био педофил), са којим је била у браку и добила сина Амадеуса, названог по Моцарту. Након развода, Карола је свој статус поносно објавила носећи на националној телевизији мајцу са натписом "ledig" ("расположива“ на шведском). На лето 2005. је на телевизијском програму "Allsång på Skansen" ишчупала биљку заједно са корењем и бацила је ка публици.
Карола Хегквист живи у Салтсјобадену, предграђу Стокхолма.

Хронометар је сат довољно прецизан да би се користио као преносиви „временски стандард“ на возилу, обично да би одређивао географску дужину помоћу небеске навигације. У Швајцарској једино сатови са сертификатом COSC ("Contrôle Officiel Suisse des Chronomètres" - Швајцарски институт за званичну контролу хронометара) могу користити име 'хронометар'.
До средине 18. века, навигација на мору била је нерешив проблем због тешкоћа у израчунавању географске дужине. Навигатори су могли да одреде географску ширину мерењем угла сунца у подне. Међутим, да би се одредила ширина био им је потребан преносиви временски стандард који би радио на броду. У принципу, у подне би се могло упоредити време на хронометру да би се одредила географска дужина (данас се користе навигациони алманаси и тригонометријске табеле уз помоћ којих је могуће у свако време измерити положај Сунца, Месеца, видљивих планета или неке од 57 навигационих звезда на небу).
Проблем израде оваквог сата је био тежак. У то време, најбољи сатови били су сатови с клатном, али је љуљање брода чинило клатно неупотребљивим. Џон Харисон, столар из Јоркшира, измислио је сат који је радио на принципу опруге, чије покретање није било подложно утицају гравитације или кретању брода. Прва његова два хронометра користила су овај систем, али су били преосетљиви на центрифугалну силу да би били довољно прецизни.
Он је коначно решио проблем прецизности својим Х4 хронометром, џепним сатом пречника 12 -{cm}-, и освојио награду од 20.000 фунти коју је понудила енглеска влада почетком 18. века. Његов сат користио је брзо-ударајући балански точкић који је контролисала спирална опруга с компензацијом температуре. Овај принцип остао је у употреби до открића микрочипа, који је снизио цену кварцних сатова тако да су електронски хронометри ушли у општу употребу.
Власник је нацрт морског хронометра предао Адмиралитету, који је потражио произвођаче. Томас Ерншо, Џон Арнолд и други прионули су на посао и ускоро израдили практичан и једноставан сат с успињачем опруге. Ова комбинација је била коначна технологија морских хронометара до електронске ере.
Арон Лафкин Денисон био је пионир у индустријској револуцији сатова средином 19. века развивши тзв. „Амерички систем производње сатова“ у компанији за израду сатова Волтам, што је основа данашњег начина производње сатова широм света. Америчка компанија Хамилтон започела је масовну производњу хронометара за америчку морнарицу за време Другог светског рата.
Кључни проблем био је да се пронађе резонатор на кога неће утицати кретање брода на мору. Балансирајући точкић је решио овај проблем. Балансирајући точкићи користили су биметалне траке које су подешавале период балансирања точкића према температури хронометра. Солидни балансирајући точкићи од нискоекспанзивне челичне легуре као што је „инвар“ дали су доста добре резултате, али су били осетљиви на магнетизам.
Други кључни проблем био је у томе што се енергија опруга мењала с променом температуре. Зато је измишљена специјална нискоекспанзивна легура никла и челика („елинвар“). Потом је балансном точкићу требало дати специјалан кружни облик. Начин израде је изгубљен због малог обима производње а првобитни произвођачи (као што је Хамилтон) су напустили производњу. Неки часовничари тврде да карбонске опруге имају задовољавајући квалитет, а истовремено нису подложне магнетизму.
Успињач покреће балански точкић, обично отпуштањем зупчаника. То је био најосетљивији део. Успињач има два положаја: када стоји и када је у покрету. У стању мировања, ништа се не покреће. Покретање балансног точкића покреће успињач и тако му даје импулс у кратком временском циклусу. 
Успињач је део сата који се највише троши јер се најбрже креће. Ефикасност израде успињача, то јест, колика количина енергије се претвара у резонантно кретање, директно утиче на прецизност сата и колико ће сат радити између два навијања.
Успињач хронометра је обично дизајниран да минимализује енергију и време потребно да се откључа успињач, тако да што је мање могуће утиче на резонантну фреквенцију осцилатора.
Други начин ефикасније производње сата је коришћење рубина као држача осовина и делова успињача. Веровало се да би куглични лежајеви могли бити ефикасни у сатовима, али су тестови показали да се не понашају довољно добро у условима непрестаног застајкивања и поновног покретања што је нормало за сатове. Рубин има дуг век трајања, може се високо полирати и има мали коефицијент трења с полираним тврдим челиком. Данас се могу јефтино производити и синтетички рубини, што их чини најбољим материјалом за носаче. Експериментише се и с керамичким матријалима за производњу делова хронометра.
Кварцни и атомски сатови су учинили механичке хронометре застарелим према стандардима који се данас користе у науци и индустрији, иако их неки познати произвођачи и даље праве. 
И данас се у Швајцарској произведе преко милион званично сертификованих хронометара, већином механичких ручних сатова с опругом као осцилатором, који пролазе детаљне тестове COSC-а, од којих је сваки званично идентификован индивидуалним серијским бројем.

Кварцни сат је сат који користи електронски осцилатор који је направљен од кварцног кристала да би прецизно мерио време. Овај кристални осцилатор производи сигнал с врло прецизном фреквенцијом. Обично дигитални бројач мери циклусе сигнала и пребацује их на нумерички дисплеј, који показује сате, минуте и секунде.
Кварц је хемијско једињење звано силицијум диоксид. Када се кристал кварца правилно обради и постави он се деформише у електричном пољу. Када се поље уклони, кварц производи електрично поље док се враћа у првобитан положај. Ова особина позната је као пиезоелектрицитет.
Многи материјали имају способност резонанције. Међутим, пошто кварц може бити директно побуђен електричним сигналом, није потребно имати додатни звучник или микрофон.
Кварц има и ту предност што промене температуре не утичу на његов облик, па су кварцни сатови прилично прецизни.
У модерним кварцним сатовима, резонатор има облик виљушке, ласерски подешен да вибрира на 32,768 Hz. Вредност фреквенције је 2. Тако се може направити једноставно електрично коло са серијом од 15:2 периода да би се добило основно време од 1 секунде. У већини сатова, резонатор је у малом кућишту великом око 4 mm. Резонатори стандардног квалитета овог типа имају гаранцију дуготрајне прецизности од око 6 делова на милион на 31 °C, што практично значи да ће типични ручни кварцни сат журити или каснити мање од пола секунде дневно на телесној температури. 
Један интересантан практични проблем везан за масовну производњу кварцних осцилатора био је како подесити његову фреквенцију без потребе да је подешава човек. Развијено је неколико аутоматизованих метода; најчешће се користи онај у коме се виљушци дода мали комад метала на крајевима, који се креће мало спорије од подешене фреквенције. Аутоматизована машина тако мери фреквенцију користећи ласер помоћу кога метал на крајевима испари, лагано повећавајући фреквенцију док се не постигне специфична фреквенција; виљушка се затим смешта у кућиште и спремна је за коришћење.
Релативна стабилност резонатора и његово радно коло је много боље од његове апсолутне прецизности. Ако се кварцни ручни сат подеси према сигналу атомског сата и стално носи на константној температури, журиће или каснити 2 секунде месечно, што је више него добро за навигацију на мору.
Други део сата је обично мали рачунар посебне намене с програмом који броји циклусе и преводи их у електричној форми на дисплеј. Употреба рачунара у електронским сатовима омогућила је богатство могућности, као што је штоперица, бесконачни календар, вишеструки аларм који свира мелодије и друго, што не би било могуће с једноставним електричним бројачем.
Неки врхунски сатови имају могућност самоподешавања. Ови сатови имају специјална упутства за замену батерија (јер бројач не сме да стане) и временом постају све прецизнији. 
Компјутеризовани сатови могу мерити и подешавати сопствену температуру. И аналогна и дигизтална компензација температуре се користи у кварцним сатовима последње генерације.
Кварцни хронометри који се користе као временски стандардни често имају и кварцну посуду која одржава кристал на константној температури.
Први ручни кварцни сат, Астрон, произвео је Сеико 1969. године. Прецизност и ниска цена производње је изазвала масовну производњу кварцних сатова, нарочито у Азији, посебно у Јапану и Хонгконгу. Многи традиционални европски произвођачи наставили су да производе мање прецизне али популарне сатове са зупчаницима.

Под појмом новорођенче се подразумијева беба млађа од мјесец дана. Инфант је одојче, беспомоћно дете, које још не хода и не говори.
Када се беба роди, три најважније мјере су дужина, обим главе и маса.
Маса је један од главних показатеља бебиног здравственог стања при рођењу, али и стања мајке. Новорођенче је најчешће тешко између три и четири килограма а просјек варира између 3,18 и 3,4 килограма, по различитим истраживањима. Уколико маса бебе одступа знатно испод овог опсега, могуће је да мајка има неку материчну инфекцију или хромозомске абнормалности. Ако маса бебе одступа знатно изнад овог опсега, могуће је да мајка има дијабетес, неку болест срца или је и сама гојазна. Јако мале или јако велике масе новорођенчета (нпр. испод једног килограма или преко шест килограма) могу представљати животну опасност за дијете и/или мајку.
Новорођенче није у стању да преживи само; због тога је потребно првих неколико година његовог живота посветити интензивну његу за његово преживљавање на бази његових основних потреба, навикавање на модерне услове живота и прилагођавање свакодневној људској исхрани. Све ово чине његови родитељи, са нагласком на његову мајку.
За новорођенче је нарочито битно да по свом рођењу једе храну која у потпуности задовољава све његове нутриционе потребе. Због тога се новорођенче, готово без изузетка, увијек храни млијеком своје мајке, које је таквог састава да у потпуности одговара датом дјетету. Иако дијете може да буде отхрањено и млијеком неке друге особе женског пола, па чак и млијеком неких животиња, ово није препоручљиво и избјегава се кад год је то могуће. Добро је да се дијете храни млијеком своје мајке докле год је то могуће, јер ово чини здравије и јаче дијете. Процес храњења мајчиним млијеком се зове дојење или сисање.
У првих десет дана живота, беба најчешће изгуби до 10% своје масе, јер јој је потребно више хране него што желудац може да поднесе. Након десетог дана стање се стабилизује и беба добија око 28 грама дневно на маси.
Новорођенче није у стању да хода; дјечје ноге су слабе, кости нису очврсле и новорођенче никад раније није ходало; због свега тога му је потребно, након почетног периода, када довољно ојача, давати снажну подршку за ово. Када дијете коначно научи да хода, тј. начини свој први корак, каже се за ово дијете да је "проходало". Дијете обично прохода у периоду између 9 и 15 мјесеци старости. Прије него што проходају, бебе обично пузају, могу да стоје или сједе усправно, и није проблем уколико беба не прохода на вријеме, јер се неријетко дешава да проходају и у периоду између седамнаестог и деветнаестог мјесеца.
Постоје и справе, попут шеталица исл., које помажу дјеци да проходају држећи се за њих а ипак имајући контролу кретања, али их није добро превише користити јер се дјеца временом исувише ослањају на њих и не науче самостално ходати на вријеме.
Новорођенче не познаје говор људи, нити иједан други говор; због тога је потребно учити га свакодневно, интензивно, дуги низ година, док се не обучи да течно и лако говори језик људи. Најчешће је то језик његових родитеља. Када дијете коначно проговори, тј. изговори прву ријеч свог језика, а то је најчешће ријеч „мама" (треба да буде јасно изговорено), каже се за ово дијете да је "проговорило".
За то вријеме, дјетету је добро да му се што више читају приче, разговара, наглашено изговарају битне ријечи итд.
Новорођенче код људи (нарочито особа женског пола) увијек изазива одушевљење, због људског урођеног нагона за продужење врсте, као и због општеприхваћене представе о дјетету као о бићу апсолутно невином, неисквареном и чистом на сваки начин.

Велесова књига је књига која наводно говори о древној словенској религији и историји. Данас је у научним круговима (како међу историчарима, тако и међу лингвистима) општеприхваћен и нашироко документован став да је у питању фалсификат. Књига садржи религијске пасаже и историјске записе, испресецане наравоученијима. Догађаји који се помињу у књизи могу бити датирани од седмог века п. н. е., до деветог века наше ере.
Без обзира на неаутентичност ове књиге, неопагани је користе као свој свети текст.
Према наводима Јурија Петровича Мирољубова, руског емигранта у Сједињеним Америчким Државама, кога многи сматрају и њеним правим аутором, књигу (брезове дашчице) је у јесен 1919. године нашао пуковник царске војске Фјодор Артурович Изенбек док је тражио уточиште у Украјини и наишао на један опустошен замак. У њему је нашао само разбацане брезове дашчице. Погледавши их схватио је да је на њима нешто исписано те их је понео и наставио да лута земљом у којој се одвија револуција. Кад се рат завршио Изенбек као и многи његови истомишљеници је напустио земљу и отишао прво у Турску па затим у Југославију. 1923. је понудио дашчице Народном музеју у Београду уз малу новчану надокнаду али је одбијен.
Затим је отпутовао у Брисел где је срео самог Мирољубова. Мирољубову је наводно било потребно 15 година да протумачи то писмо. Затим Мирољубов са Велесовом књигом одлази у Сједињене Америчке Државе и предаје књигу Руском музеју у Сан Франциску. И од тад су се многи стручњаци бавили том књигом укључујући Шајана, Пешића, Кура, Лозко и Лесноја.
"Молимо се и клањамо првом Триглаву и њему велику славу појемо. Хвалимо Сварога, деда божјег, који је свему роду божјем зачетник и творац је свега живог, вечни извор који тече лети и свуда, а зими и никада не мрзне... А богу Перуну, громовнику, богу битке и борбе говоримо: ти оживљаваш нас непрестаним окретањем круга и водиш стазом права кроз битке до Велике Тризне... Богу Световиду славу узносимо, јер он је бог Права и Јава и њему појемо јер је светлост кроз коју видимо свет. Гледамо и у Јаву опстајемо, а он нас од Нава чува и стога му хвалу појемо. Слава сва Световиду, богу нашем што отвара срца наша да признамо лоше поступке и добру се окренемо. Два бића у небу садржана Белобог и Црнобог су, а њи оба Сварог држи и заповеда."
Велесову књигу је на српском језику објавила издавачка кућа „Пешић и синови“. Књига је имала неколико издања, а у издању из 2000. године је напоменуто да је то само први део Велесове књиге и да ће ова издавачка кућа објавити и други део књиге са преводом преосталих дашчица. 



__БЕЗСАДРЖАЈА__
ВИКИПЕДИЈА СЕ КОРИСТИ НА СВОЈУ ОДГОВОРНОСТ!
Приметите да неке информације на Википедији могу бити погрешне, обмањујуће, погрешно написане, опасне, па чак и противзаконите!
Немојте се ослањати ни на један податак пронађен у Википедији док га не проверите!
Ово одрицање од одговорности је повезано за страницу коју сте читали због тога што мислимо да неке од информација које су смештене на тој страници могу узроковати стваран ризик читаоцу који би одлучио да прихвати или користи информације у свом деловању или их проследи трећој страни на коришћење.
"Молимо Вас, предузмите све неопходне кораке" да потврдите да је било која информација коју сте нашли на Википедији исправна и проверена. Проверите пасус референце на крају чланка. Прочитајте страницу са разговором о чланку и прегледајте историју измена да би проверили има ли оспоравања садржаја чланка. Поново проверите садржај чланка поредећи са независним изворима.
Ако чланак садржи навођење или наметање спрам опасних, незаконитих или неетичких радњи, запамтите да свако може укуцати такве податке на Википедију. Писци и сарадници не морају бити стручни да Вам предоче потпуне податке или да Вас упуте о одговарајућим безбедносним поступцима или корацима које морате предузети да би сте спречили повреду, оштећење или други облик телесног угрожавања, имовине или угледа. Ако Вам треба таква врста упутства (медицинска, правна или безбедоносна) молимо Вас да потражите стручну и квалификовану особу са специјалистичким познавањем области.
"Никаква штета не може произаћи од Википедије", пошто је она добровољно друштво слободно окупљених ради стварања разних отворених и слободних садржаја образовног, културних или информативног карактера. 
Сви подаци су Вам дати простом вољом те стога не постоји уговор или споразум између Вас и Википедије у вези Вашег коришћења или мењања тих информација под ГНУ лиценцом за слободну документацију.

Мајкрософт ворд () је програм за обраду текста, у оквиру програмског пакета Мајкрософт офис.
Мајкрософт ворд је типа визивиг ( - „Што видиш то и добијеш“), што значи да програм већ у току саме обраде текста приказује како ће исти изгледати када се буде одштампао.
Прво издање овог програма је било 2. маја 1983. године, за оперативни систем МС-ДОС. Ово издање није било добро прихваћено међу корисницима, него су коришћени програми попут Ворд перфектa. Успјешном маркетиншком кампањом, међутим, као и непрестаним развојем, Мајкрософт ворд је касније успио да потисне своју конкуренцију и данас представља универзални текст-процесор присутан на скоро сваком рачунару са оперативним системом виндоус.
Људи који не користе Мајкрософт офис често имају проблема са Вордовим документима, јер су широко распрострањени. Многи програми попут Абиворда, Опен офиса и других имају посебне могућности увожења и извожења вордових докумената кроз специјалне филтере, да би њихови корисници могли посредно да користе и ове документе. Штавише, направљена је посебна библиотека у јави, која омогућава читање Вордових бинарних датотека. Већина ових могућности је постигнута користећи реверзни инжењеринг, јер опис Вордових докумената није доступан за јавност. У посљедњих 10 година, Мајкрософт је обезбиједио и бесплатне програме за прегледање Вордових докумената.
Као и други алати Мајкрософт офиса, Ворд може бити обликован тако да одговара конкретних корисничким потребама. Такође, могуће је додавати му и нове могућности, користећи једноставан језик макроа, који се првобитно звао Вордбејсик () али је послије промијенио име у „Вижуал бејсик за апликације“ (). Међутим, ово омогућава да се смјесте и вируси у документе.
Формати Вордових докумената у његовим различитим верзијама се тек непримјетно разликују. Уколико сачувате документ у новијој верзији Ворда, то не мора да значи да ћете га моћи прегледати у некој његовој старијој верзији, углавном јер садржи неку особину коју његове старије верзије не подржавају. Формат документа ворд 97 је отворен за јавност, док су све његове касније верзије чуване тајним, доступне само пословним партнерима Мајкрософта, владама одређених држава и одређеним установама.

Атомски сат је врста сата који користи стандардну резонантну фреквенцију атома као бројач. Рани атомски сатови били су мејзери (апарати који производе кохерентне електромагнетне таласе) с додатном опремом. Данашњи најбољи стандарди атомске фреквенције (или сатови) су засновани на много напреднијој физици која укључује хладне атоме и атомске изворе. 
Националне агенције за стандарде одређују тачност од 10 секунди на дан и прецизност једнаку фреквенцији радио трансмитера који покреће мејзер. Сатови одржавају континуирану и стабилну временску скалу, Међународно атомско време (TAI). За цивилну употребу користи се друга временска скала, Координисано универзално време (UTC). UTC је произашло из TAI-а, али је синхронизован сменом дана и ноћи заснованом на астрономским посматрањима.
Први атомски сат направљен је 1949. у америчком Националном бироу за стандарде (NBS). Први прецизан атомски сат, заснован на променама атома цезијума-133, направио је Луис Есен 1955. у Националној физичкој лабораторији у Уједињеном Краљевству. На основу њега настала је међународно призната дефиниција секунде заснована на атомском времену.
У августу 2004. научници Националног института за стандарде и технологију (NIST) приказали су атомски сат са интегралним колом. Тај сат је био сто пута мањи од осталих. Такође се тврдило да му је довољно само 75 mW, тако да је могао бити напајан батеријом.
Модерни радио сатови су повезани с атомским сатовима и омогућују врло тачно време уз коришћење јевтине опреме; радио сатови, међутим нису довољно прецизни за научни рад.
Фреквентни мејзери користе коморе јонизованог гаса, још чешће цезијума, јер је цезијум елемент који се користи у званичним међународним дефиницијама секунде. 
Од 1967, Међународни систем јединица мере (SI) дефинише секунду као 9.192.631,770 циклуса радијације која одговара размени између два новоа енергије атома цесијум-133. 
Ова дефиниција је одредила цезијумов осцилатор (који се често назива атомски сат) као примарни стандард за мерење времена и фреквенције. Друге физичке мере, као што су волт и метар, ослањају се на дефиницију секунде у својим сопственим дефиницијама.
Срце атомског сата је микроталасна комора које садржи јонизован гас, подесиви микроталасни радио осцилатор и контролер који подешава осцилатор на тачну фреквенцију апсорпционих карактеристика дефинисаних понашањем појединих атома.
Микроталасни трансмитер испуњава комору стандардним радио таласом. Када се радио фреквенција упари с суперфином транзицијом фреквенције цезијума, атоми цезијума апсорбују радио-таласе и емитују светлост. Радио-таласи терају електроне даље од језгра. Када електрони буду поново привучени супротним пуњењем језгра, електрони вијугају пре него се сместе на нову локацију. Ово кретање изазива светлост, које је талас наизменичног електрицитета и магнетизма.
Фото ћелија региструје светлост. Када светлост постане тамнија, јер је побуђена фреквенција другачија од праве резонантне фреквенције, електроника између фото ћелије и радио трансмитера подешава фреквенцију радио трансмитера. 
Ово подешавање процеса је најсложенији део сата. Подешавање покушава да елиминише нежељене споредне ефекте, као што су фреквенције других транзиција електрона, деформација у квантним пољима и ефекти температуре у механизму. На пример: фреквенција радио-таласа може намерно бити синусоидно подешена навише или наниже да би генерисала модулисани сигнал у фото ћелији. Сигнал из фото ћелије тада може бити демодулисан да би направио повратну спрегу која контролише дуготрајне отклоне у радио фреквенцији. На тај начин, ултра-прецизне квантне механичке карактеристике атомске транзиције цезијума могу да се користе за подешавање микроталасног осцилатора на исту фреквенцију (изузев мале количине изазване експериманталном грешком). У пракси, механизам повратне спреге и контроле је много сложенији него што је описано. 
Када се сат први пут покрене, потребно је мало времена да се подеси. 
Бројач мери таласе које производи радио трансмитер. Рачунар очитава бројач и конвертује бројеве на сличан начин као дигитални сат.
Велики број других атомских сатова користи се за друге намене. Рубидијумски сатови су популарни због своје мале цене, малих димензија (комерцијални стандарди су 400 -{cm}-³ ) и краткорочне стабилности. Они се користе у многим комерцијалним, преносним и авионским уређајима. Воднични мејзери (често произведени у Русији) имају супериорну краткорочну стабилност, али мању дугорочну прецизност.
Животни век стандарда је важан практичан проблем. Модерне рубидијумске стандардне цеви трају више од десет година, а коштају око 50 долара. Цезијумске цеви трају око седам година и коштају око 35.000 долара. Хидрогенске цеви имају неограничен век трајања.
Многа истраживања усмерена су да се направе мањи, јефтинији, прецизнији и поузданији сатови. Ови циљеви су често међусобно сукобљени.
Многа садашња истраживања усмерена су на разне начине хватања јона. Теоријски, један електромагнетски заустављен јон може да се посматра у врло дугом периоду, чиме се повећава прецизност сата, а истовремено смањује величина сата и потрошња енергије. 
У пракси, сатови с једним јоном имају слабу краткорочну прецизност, јер се јон много креће. Савремена истраживања користе ласерско хлађење јона, с оптичким резонаторима да би повећали краткорочну стабилност. Највећи део тешкоћа односи се на елиминисање температурних и механичких ефеката у резонаторима и ласерима. Ниједан ласер није за ширу употребу. Резултат је да је комора за јоне врло мала, али је пратећа опрема још увек гломазна.
Неки истраживачи развили су сатове с различитом геометријом комора за јоне. Линеарни облаци јона обично имају бољу краткорочну прецизност од једног јона. 
Најразвијенији системи користе меркуријумове јоне. Неки истраживачи експериментишу с другим јонима. Посебан изотоп итербијум има посебно прецизну резонантну фреквенцију. Стронцијум има суперфину транзицију која није тако прецизна, али се може подесити солидним ласерима. Можда ће то довести до врло јевтиног, дуготрајног, компактног атомског сата.

Ова одрицања су део званичне политике Википедије.

Бранденбург (, , нн. "Bramborg/Brannenborg", скраћено лат. "-{BB}-") је савезна покрајина у североисточном делу Немачке. Главни град је Потсдам.
На истоку граничи са Пољском (Војводствима Западно Поморје и Лубуш), на југу са Саксонијом, са Саксонија-Анхалтом на западу, на крајњем западу једним кратким делом уз Лабу са Доњом Саксонијом, на северу са Мекленбург-Западном Померанијом, и у свом средишњем делу у целости окружује Берлин, који као град-држава представља посебну административну целину, управно одвојену од Бранденбурга.
За датум оснивања историјског Марке Бранденбург узима се 11. јуни 1157, када је Асканир Албрехт дер Бер освајањем повратио Бранденбург и прикључио га Светом римском царству. Од 1415. до 1918. регија је била под влашћу династије Хоенцолерн, док од 1701. до 1946. Марк Бранденбург дели судбину Пруске као њено језгро. 1815. године створена пруска провинција Бранденбург (без Алтмарка) је након Другог светског рата постала покрајина унутар Источне Немачке (али без Нојмарка источно од Одре) при чему је подељена на три управна округа. 1990. године је покрајина Бранденбург поново основана, као савезна покрајина унутар уједињене Немачке.
Покрајина Бранденбург, укупне површине од 29.476 km, која се протеже 291 km у правцу север-југ, те 244 km у правцу исток-запад представља површински пету од свих немачких покрајина, а тиме је уједно и највећа која је поново основана након уједињења 1990. године. За језгро данашњег Бранденбурга се још увек користи историјски термин Марк Бранденбург, на коју се на југоистоку надовезују Доње Лужице. Југозападни Флеминг је Бранденбургу прикључен тек након Бечког конгреса. 
Типично за Бранденбург је да је сва инфраструктура усмерена према Берлину који је као острво усред Бранденбурга. Они заједно чине метрополитанско подручје Берлин/Бранденбург. Око Берлина се налазе добро стојећи градови и села ("богати појас“ Берлина). Ту станује велики број Берлинаца који желе живети ван велеграда, у „зеленом“. Изван већих градова као што су Бранденбург на Хафелу на западу, или Франкфурт на Одри на истоку, земља је слабо насељена.
Југ покрајине граде територије Доње Лужице, делови Горњег Лужица и Елба-Елстер земља. Покрајини припадају такође Хафеланд западно од Берлина, Телтов јужно од Берлина, као и Барним на североистоку. Границе Бранденбурга сачињавају области Оберхафел на северу, Прегниц на северозападу, Укермарк на североистоку, Одербрух на истоку и Флеминг на југозападу.
Конфигурација површине Бранденбурга одређена је с два ланца узвисина и две долине. У долинама се налазе речне долине на чијим рубовима се налазе — данас исушена — подручја мочвара и тресетишта, која су својевремено била кориштена за вађење тресета. Те речне долине овде називају и "расеклина" или "тресетиште".
Северни, или балтички ланац узвисина мекленбуршке језерске плоче се само неважним одвојцима пружа у Бранденбург. Други ланац узвисина који се налази на југу Бранденбурга почиње са Лаузишким узвисинама] и протеже се дуж границе у смеру запада преко Триебела и Спремберга, а затим иде према северозападу преко Цалауа прелази у голе и сушне узвисине Флеминга. Јужна долина лежи непосредно уз северни руб ових узвисина и најизраженија је у подручју Шпревалда. Северну долину, положену одмах у подножју балтичких узвисина, одређују долине река Неце, Варте и Одре, затим Хафелендише Луцх и браздом коју је урезала Лаба.
Између тих двеју долина лежи плоча која се од подручја око Познања (Пољска) пружа на запад према Бранденбургу. Плочу с југоистока према северозападу пресецају долине Фауле Обра и Одре до утока Нисе, доња Шпреја и долина Хафела. Између тих долина лежи цели низ брежуљака чија се висина креће од 97 -{m}- до 157 -{m}-, а највиша тачка Бранденбурга је Хајденхохе са 201,4 -{m}-.
На плочи углавном претеже пешчано тло на великим подручјима обрасло боровима и смрекама и делује суво. Међутим, чак и на узвисинама је глинасто и уз одговарајућу обраду примјерено за узгој већине пољопривредних производа.
Најхладнији месец је с вероватноћом од 53% током задњих 100 година био јануар, са средњом температуром на истоку покрајине од -1 °C. Колебање температуре се креће од 15 °C до -30 °C. Просечна количина падавина у јануару је 34 -{mm}-, а сунчаних сати је просечно 50 током месеца.
Историјски, Бранденбург (заједно са Берлином, који је био део Бранденбурга) је био „срце“ Бранденбург-Пруске. О томе опширније: Албрехт дер Бер (оснивач Марка Бранденбург 1167.), Марк Бранденбург и Провинција Бранденбург.
Године 1945. се оснива Провинција Марк Бранденбург. Она се састојала од доминантних округа Потсдам и Франкфурт на Одри некадашње пруске Провинције Бранденбург, но без читавог подручја Нојмарк источно од Одре. 1947. је након укидања Пруске уследило преименовање у Земља Бранденбург са 27.612 -{km}-. У оквиру територијалне реорганизације ДДРа 1952. распуштена је Земља Бранденбург и подијељена на три округа: Котбус, Франкфурт на Одри и Потсдам. 14. октобра 1990. је поново основана Земља Бранденбург уједињењем наведена три округа (уз неке мање измене).
1996. су Бранденбуржани на референдуму одбили уједињење своје покрајине са Берлином.
У Бранденбургу влада Црвено-црна Коалиција (СПД — ЦДУ) 
под премијером Матијас Плацеком. 
Опозицију чине левичарска странка (), ПДС и ултрадесничарска странка ДВУ (Немачка Народна Унија).
Према Уставу Савезне покрајине Бранденбург, њен грб је црвени маркгофовски орао на белом пољу. Застава Покрајине је црвено-бела с грбом постављеним у средини.
Маркгрофовски орао и грб постоје одавно. Још 1157. је то био, наводно, грб Бранденбуршког маркгрофа Ота I. Све до краја Другог светског рата орао је на грбу имао додатке, између осталог, мач и оклоп на грудима. Сви су ти додаци уклоњени, и остао је само орао, који је као грб преузет за Бранденург.
Тежиште бранденбуршке индустрије и услужних делатности се налази дуж А 10, ауто-пута који обилази око Берлина као и у индустријским центрима. Поред Ајзенхитенштата на Одри и у Бранденбург на Хафелу су челичане. Уз њих се налази више фабрика које прерађују гвожђе и челик. Изван тих индустријских центара су прехрамбена индустрија, дрвна индустрија и пољопривреда. На југу Бранденбурга се у дневном копу вади мрки угаљ. Тежиште будућег развоја се намерава везати уз туризам. Пољопривреда има значајни удео у приходима Покрајине.
Транспортни путеви Бранденбурга звездасто иду према Берлину. То вреди за железничке пруге, путеве и водене путеве. Железничке пруге су међусобно повезане Берлинским спољашњим прстеном који већим делом пролази Бранденбургом. Слично је и с А 10, названим Берлински прстен, а и он је готово целом својом дужином на територији Бранденбурга.
Најважнији аеродром Бранденбурга се налази у Шенефелду, а осим њега у Покрајини постоји још неколико.

Помрачење Сунца је астрономска појава која се дешава када Сунце баца Месечеву сенку на површину планете Земље, што се може догодити само када је Месец у фази младине, односно у положају конјункције, када се налази између Земље и Сунца. Да би дошло до помрачења Сунца Месец се мора налазити 16° у равни своје путање испред или иза неког од чворова своје путање са еклиптиком. У току једне године може наступити минимално 2, а максимално 5 помрачења Сунца. Зависно од тренутне удаљености Месеца и Сунца од Земље, као и положаја посматрача на Земљиној површини, може наступити једна од три врсте помрачења Сунца: потпуно, делимично или прстенасто.
У случају потпуног помрачења Сунца, Месечев диск ће потпуно прекрити Сунце. Помрачење Сунца се може опазити с релативно уског појаса (путања тоталитета) на Земљиној површини преко којег пролази Месечева сенка. Посматрачи који се налазе у нешто ширим појасевима око путање тоталитета налазе се у Месечевој полусенки, те могу видети делимично помрачење Сунца, док се с остатка површине Земље помрачење уопште неће видети. Следеће потпуно помрачење сунца биће 2026. године.
У тренутку непосредно пре потпуног помрачења, када се последњи зраци Сунца пробију иза Месечевог диска, догађа се појава тзв. „дијамантног прстена“. Иста се појава може уочити и непосредно након потпуног помрачења.
Посматрајући Сунце и Месец, посебно у време помрачења Сунца, може се уочити да су сличних угаоних димензија. Иако се на небу чине једнакима, у стварности је Сунце много веће. Сунчев је пречник (1.392-000 -{km}-) чак 400 пута већи од Месечевог (3476 -{km}-), али је Сунце исто толико пута (у просеку) даље од Месеца, па нам се зато чине једнакима.
Ипак, угаоне димензије Месеца и Сунца нису увек једнаке, већ се мењају. Разлог томе су благо елиптичне путање, како Земље око Сунца, тако и Месеца око Земље. Како се мењају удаљености Месеца и Сунца од Земље, тако се мењају и њихове угаоне димензије. Пречник Сунца креће се од 31.5' (лучне минуте), када је Земља у афелу, до 32.6', када је Земља у перихелу. Пречник Месеца креће се од 29.1' (29.1. лучних секунди), када је Месец у апогеју (најдаље од Земље), до 33.9', када је Месец у перигеју (најближе Земљи). Када је Месец у апогеју а Земљa у перихелу, те у свим другим тренуцима када је Месечев диск на небу мањи од Сунчевог, може доћи само до прстенастог помрачења Сунца јер Месечев диск не може у потпуности покрити Сунце.

Свети Кирил је био архиепископ јерусалимски. 
Рођен је у Јерусалиму за време владавине Константина Великог, (315—386.) а умро је за време владавине Теодосија Великог. Године 346. посвећен је за свештеника, а 350. је наследио на престолу јерусалимском блаженог Максима патријарха. Трипут је збациван с престола и слат у прогонство, док најзад у време Теодосијево није враћен, па је проживив мирно још осам година. Имао је две тешке борбе: једну с аријевцима, под Констанцијем, сином Константиновим, а другу под Јулијаном Одступником и са Јеврејима. Хришћани верују да се у време силе аријевске на Дан Педесетнице појавило знамење Крста, светлије од сунца, које се простирало изнад Јерусалима и Горе Јелеонске, и трајало неколико часова почев од деветога часа изјутра. О тој појави, која је, према хришћанском веровању, била виђена од свих житеља Јерусалима, писано је и цару Констанцију, и она је служила много на утврђењу православља против оних које су сматрали јеретицима. За време владавине Јулијана Одступника десило се, према хришћанском веровању, друго знамење. Да би понизио хришћанство, Јулијан је наговорио Јевреје да обнове храм Соломонов. Кирил се молио Богу да се то не деси. И десио се, према хришћанском веровању, страшан земљотрес, који је порушио све што је изнова сазидано. Тада су Јевреји почели поново, али опет се догодио земљотрес, који је срушио не само новосазидано него извалио и растурио и старо камење које се још држало под земљом. Од многих његових списа сачувана је његова катихетика, дело које потврђује веру и праксу православља до дана данашњега. Овај светитељ је, према хришћанском веровању, био необичан архипастир и велики подвижник. Био је кротак, смеран, сав испоштен и у лицу блед.
Српска православна црква слави га 18. марта по црквеном, а 31. марта по грегоријанском календару.

Гетеборг () је други по величини и значају град Шведске и средишње њеног југозападног дела. Град има значај изван граница државе, па се сматра петим по значају градом у Нордијским државама. Гетеборг је истовремено и једна од општина у оквиру Вестра Јеталанд округа. Данас Гетеборг има око 550 хиљада становника, а шире градско окружење има близу милион.
Гетеборг је данас космополитски град и културно, привредно и управно средиште северне Европе.
Назив града води порекло од старогерманског племена Гота. Од њих је прво настао назив области око града, Готске () и реке на којој се град налази ().
Град Гетеборг се налази у југозападном делу Шведске и Скандинавског полуострва. 
Град се налази на средокраћи путева између најближа три главна града:
Подручје Гетеборга било је насељено још у време праисторије. Прво стално насеље на датом подручју јавља се у средњем веку, али је било без већег значаја.
У 16. и 17. веку ширење граница Шведске ка западу допринело је њеном изласку на обалу Северног мора између Норвешке и Данске (тада у заједничком краљевству). Како се дати излаз јавио у области Гетеборга, положај града постаје изванредно повољан, као „прозор Шведске на Запад”. У складу са потребама, шведски краљ Густав Адолф II започео оснивање новог града на датом месту 1603. године, да би после одређених немира то и успео 1621. године.
Првих 50-ак година главна опасност по град била је од холандских надзорника, чији је утицај отклоњен 1652. године. У исто време поседи Шведске на Северном мору се шире, па град више није угрожен од блиских суседа. После тога град се полако развија у највећу шведску луку на Северном мору, а потом и у велики град и средиште власти и културе.
Нови полет Гетеборг доживљава у другој половини 19. века са доласком индустрије и железнице. Ово благостање траје и дан-данас.
Гетеборг се развио око ушћа реке Јете Олв (), која се овде улива у море. Град се развио са обе стране реке, у невеликој долини, која се брзо претвара у брегове. Стога је градско подручје бреговито, а надморска висина се креће се 0-60 м. 
Гетеброг се развио на ушћу реке Јета Олв, која је отока језера Ветерн у море. Река се улива у Категат, пространи залив Северног мора. Ушће је широко, па је имало одлике природне луке, што створило услове за развој великог и важног града.
Испред Гетеборга се налази низ малих острва. Она су махом каменита, али су близу града и са изванредним условима за спортове на води. Стога су она важна викенд-одредишта градског становништва жељног одмора.
У Гетеборгу клима је континентална са утицајем мора и крајњих огранака Голфске струје. Стога су зиме блаже, а лета свежија у односу на дату географску ширину.
Гетеборг је данас други по величини град. Град има око 550.000 становника (податак из 2010. г.), а шире градско подручје око 950 хиљада становника. Последњих деценија број становника у граду брзо расте.
До средине 20. века Гетеборг су насељавали искључиво етнички Швеђани. Међутим, са јачањем усељавања у Шведску, становништво града је постало шароликије. По последњим подацима око 78% чине етнички Швеђани, док су остало усељеници. Најстарију досељеничку скупину чине Финци (7%), чије је досељавање трајало до током прве половине 20. века. Последњих година њих су претекли усељеници из Ирана (9%) и Ирака (8%).
Данас је Гетеборг савремени град, који по привредном значају припада самом врху међу градовима северне Европе, као једног од најразвијенијих делова Света.
Индустрија у Гетеборгу има корене још у преради рибе и бродоградњи из 18. века. Крајем 19. века дошло до савремене индустријализације у граду. Мада данас индустрија не игра толико пресудну улогу градској привреди као до пре пар деценија, она је и данас веома присутна и високо развијена. Најважија предузећа су "Волво", "Ериксон" и "СКФ".
Саобраћај је веома важан део градске привреде. Гетеборг је већ вековима важна лука Шведске, а данас и највећа у целој Скандинавији, као најближа Атлантику и западној Европи. Поред тога, град је и важно путно чвориште, раскршће путева од Стокхолма, Осла и Копенхагена. 30 км источно од града налази се и савремени аеродром Ландветер.
Ови сектори играју све већу улогу у градској привреди. Последњих деценија посебно се развијају трговина, услуге и туризам, као и област банкарства и стручних услуга.
Гетеборг, као и сваки велики град Европе, има низ знаменитости, које су неизоставан део градске културе, а значајно доприносе и градској привреди (туризам, трговина). 
Град има добро очувано старо градско језгро, које је до почетка 19. века било окружено зидинама. И данас је оно смештено на вештачки насталом острву.
Од појединачних грађевина потребо је споменути:

Анин чудотворац је био родом од Халкидона. Био је мален растом. Одрекао се света у својој петнаестој години и настанио близу реке Еуфрат у једној изби где се испаштао и Богу молио, најпре код свог учитеља Мајума, а по његовој смрти сам. Хришћани верују да је силом своје молитве напунио сув бунар водом, исцељивао болеснике од разних мука и кротио звери. Један укроћен лав био је код њега стално на служби. Прозирао је у даљину. Хришћани такође верују да када су недалеко од њега једнога столпника, Пионија, напали и изубијали разбојници тако да је овај размишљао да сиђе са столпа и иде да се тужи судијама, Свети Анин је прозрео у душу тога столпника и његове намере, и послао му писмо по своме лаву, да се остави своје намере, да опрости нападачима, и да продужи свој подвиг. Био је веома милосрдан. Епископ новокесаријски поклонио му је једног магарца, да му олакша доношење воде са реке, али он је поклонио магарца неком сиромаху, који му се потужио на сиромаштину. Епископ му је поклонио другог магарца, али он и њега поклони. Тада му је епископ дао трећег магарца, али само на послугу, као водоношу, с тим да му га мора чувати и вратити. Пред смрт је видео да му долази Мојсеј, Арон и Ор, и где га зову: ""Анине, Господ те зове, устани и пођи с нама"!" То је он рекао својим ученицима, и преминуо. Анин чудотворац је преминуо у својој стодесетој години живота.
Српска православна црква слави га 18. марта по црквеном, а 31. марта по грегоријанском календару.

Брус Фредерик Џозеф Спрингстин (; Лонг Бренч, 23. септембар 1949) је амерички певач, текстописац и гитариста. Често је ишао на турнеје и снимао са И Стрит Бендом. Сматран је музичким наследником Елвиса Преслија, Вудија Гатрија, Пита Сигера и Боба Дилана, али је на њега такође доста утицала рок и ритам и блуз музика 60-их година 20. века.
Јунаци његових песама су људи из америчких предграђа (често управо из његовог родног Њу Џерзија), суочени са свакодневним егзистенцијалним проблемима, њихове приче представљене елоквентно и на романтичан начин. Временом се Спрингстин у својој лирици окретао од сликања живота „дивљих“ клинаца из америчких предграђа (нарација на прва три албума је најчешће у трећем лицу), ка озбиљнијим социјално-политичким темама, посебно третирајући проблеме америчке радничке класе (обично кроз приче испричане у првом лицу, где се аутор поистовећује са јунаком песме) чији су (анти)хероји редовно изложени тешком и напорном животу, тешко састављајући крај са крајем и неретко су са оне стране закона.
Временом је постало уобичајено да се поистовећује са прогресивном политиком. Његова песма "Born in the U.S.A." је била толико популарна да су га током председничке кампање у САД 1984. својатали и Роналд Реган и Волтер Мондејл, погрешно је тумачећи као просто патриотску, уместо као критику последица Вијетнамског рата.

Брат може да се односи на:

Крф ( ["-{Kérkyra}-" — Керкира]) је управно средиште и најважнији град округа Крф као и периферије Јонска острва. Град се налази на истоименом острву у крајње северозападном делу Грчке.
Град Крф је због своје старине, лепоте и очуваности уведен на списак светске културне баштине УНЕСКОа.
Град Крф, као и цело острво, имају посебно место у српској историји, као место опоравка српске војске током за њу најтежег раздобља у изгнанству.
Према грчкој митологији, град и острво су добили име по кћерки речног бога Асопа, нимфи Керкири, коју је отео Посејдон. У Хомеровој Одисеји читамо да је Одисеј овде нашао сколониште на крају својих лутања, где су га угостили краљ Алкиној и његова кћерка Наусикаја.
Друга и вероватно тачнија претпоставка о пореклу имена везана је за превод назива на грчки језик, где он значи „гребен пун врхова“.
Град Крф се налази на источној обали острва Крф, на мањем полуострву између два мања залива. Наспрам града, 15 -{km}- источно на копну налази се место изласка Грчко-Албанске границе на море. Град се развио око камените стене, где се данас налази градска тврђава, док се северно и јужно од града пружају приградска насеља са веома лепим плажама.
Клима у Крфу је средоземна са топлим и сувим летима и благим и кишовитим зимама. За разлику од егејског дела Грчке на острву као и на целом западу земље има више падавина, па су град и његова околина увек зелени. Око доминирају засади маслина и агрума.
Повећавањем површине мора, Крф је пре око 9.000 година одвојен од копна. Ловци и сакупљачи населили су ово острво у неолиту. У бронзано доба, острво је изнова насељено.
Грчки насељеници из Еритреје у 8. веку п. н. е. основали су први град на острву и назвали су га према њиховој богињи Керкури (Kérkura "Corcyra") односно ("Kérkyra"). Крајем 7. века п. н. е. колонисти из Коринта преузели су власт над острвом. У једној великој поморској бици, Керкири је пошло за руком да се ослободи превласти Коринћана. Керкира је потом постала морска сила. 480. п. н. е. Крф је представљао другу по јачини флоту старе Грчке. Историчар Тукидид сматра да је првенствено сукоб између Крфа и Коринта ради града Епидамноса, као и пружен савез Атине Крфу, један од главних повода за избијање Пелопонеског рата. У 4. вијеку п. н. е. Крфљани су показали претензије и на територију копна. Под својом влашћу својевремено су држали Бутринт, и важан полис Хаонес ("lat. Chaones").
У хеленистичко доба (од 300. п. н. е.) независности Крфа запретила је опасност. Острвпо и град су нападали пљачкаши из Сиракузе. Подржали су их македонски краљеви које су следили илирски пирати. Острво су користили за пљачке римских трговачких бродова. Следеће промене ддесиле су се током рата Римљана против илирске краљице Теуте, када је Крф постао прва римска провинција у Грчкој. Касније Крф постаје део римске провинције Македоније, а у доба цара Августина додијељено је провинцији Епирус. У 3. веку Крфљани су примили хришћанство посредством светог Јасона и светог Сосипатера.
Од 395. године Крф је поделом Римског царства припао Источном римском царству. Острво су освајали Сарацени, а у 11. веку освојио га је нормански војвода Роберт Гвискар. Током 4. крсташког рата, после 1204. године, Крф доспева под власт епирских деспота, 1267. године га осваја краљевина Напуљ, а у 14. веку преузимају га Млеци. На острву се утицаји западно-феудалне културе и домаће грчко-православне традиције спајају у једну самосталну културу.
Од 16. до 18. века историја Крфа се везује за стална ратовања против Турака. Они су пљачкали острво, међутим стара тврђава и Анђелокастро ("Angelókastro") су успели да се одбране. Млеци су наредили одстрањивање многих винограда, а потом наредили узгајање маслина. По паду Млетачке републике, Француска под Наполеоном је преузела сва Јонска острва под своју власт 1797. године. Кратко време, од (1798—1807) Крф је био руски протекторат. А потом поново враћа под француску власт све до 1814. године.
1815. године Крф је проглашен делом Републике Јонских острва под енглеским протекторатом. У британско вријеме острва изграђен је велики дио савремене инфраструктуре, као што је 700 км дуга улична мрежа, која се броји међу најгушће у целој Грчкој. 21. маја 1864. године. Крф је проглашен за део савремене Грчке. Током 1. свјетског рата Крф је био 1916./1917. сједиште српске владе у прогонству, а 1917. године ту је потписан "Крфски пакт" којим је закључено стварање Југославије. У Другом свјетском рату Крф су тешко бомбардовали Италијани, а затим Немци и притом га делимично уништили.
Услед притока великог броја туриста, расуло после Другог свјетског рата се напокон зауставило. 1994. године Крф је био домаћин скупа врхова чланица Европске уније.
Током 1. свјетског рата Крф је био 1916./1917. сједиште српске владе у прогонству, а 1917. године ту је потписан "Крфски пакт" којим је закључено стварање Југославије. После више од месец дана тешких маршева, по лошем времену, српска војска се окупила код Скадра, Драча и Валоне, одакле се повукла на Крф, на ком се до априла прикупило 151.828 војника и цивила. Прво искрцавање на Крфу, 'Острву спаса' како су га прозвали Срби, било је у пристаништу у Гувији [Говино], шест километара северно од града Крфа. На острву су формирани готово сви нивои организације државне управе. Народно позориште на Крфу било је уступљено од стране крфских власти за заседање српског Парламента од 19. јануарa 1916. до 19. новембра 1918. док је у хотелу "Бела Венеција" била смештена српска Влада. Излазиле су и "Српске новине" у тиражу од десет хиљада примерака. Штампане су многе књиге као и уџбеници за децу. На Крфу је формирана српска основна школа са 290 ученика и нижа гимназија са 120 ђака. Организована су спортска друштва, одржавале су се фудбалске утакмице са савезничким екипама.
Током боравка на Крфу Срби су успоставили јаке везе са месним становништвом, које трају до данашњи дана. Доста Срба је остало да живи на острву, склопљени су многи бракови. Тако је власник хотела "Бела Венеција" у коме је била смештена српска влада, Јанис Газис, удао све три своје ћерке за Србе. Регент Александар и други српски официри крстили су многу крфску децу. Ипак, најуверљивије сведочанство o неизбрисивом трагу боравка Срба на Крфу је то да су се у речнику данашњих, поготово старијих Крфљана задржале речи: 'тата', 'баба", "глава', 'кућа'.
Општина града Крф данас има око 40.000 становника, од чега у граду живи око 75%. Становништво су углавном етнички Грци, мада има и досељеника (туриста и радника у туристичкој привреди). Број становника посебно нарасте лети, када се у град „сјати“ на хиљаде туриста, међу њима и много Срба.
Крф је данас прави туристички град. Посебна драж града је очувано старо градско језгро, данас под заштитом УНЕСКОа. Ту је и стара, добро очувана тврђава из млетачког раздобља. На ободу града и у његовим предграђима налазе се већи хотелски комплекси са великим и лепим плажама. Туризам је усмерио и развој традиционалног занатства ка производњи сувенира, а поморство ка превозу туриста.
Највећа знаменитост града и целог острва је стари град Крф са са тврђавом. Град је мешавина утицаја Истока и Запада и један од изузетно добро очуваних старих градова у овом делу Европе. Због свега тога он је уведен на списак светске културне баштине УНЕСКОа.
Старим градом са мора господари огромна тврђава, некадашњи део много већег утврђења, које су Млеци подигли у циљу одбране од Турака и гусара. Већи део овог утврђења уклонили су Британци у првој половини 19. века. Стар град има типичну градску матрицу, особену за градове Средоземља. Град састоји се од кривудавих и узаних улица са малим трговима и каменим зградама. Ту постоји чак 37 цркава, од којих су најпознатије Црква св. Спиридона (заштитиника града) и Катедрални храм, посвећен Богородици. Ту се налазе и гимназија, позориште, библиотека, зграда старог универзитета (тзв. „Академија"), седиште архиепископа.
Посебност града Крфа су и бројне зграде у неокласицистичком духу подизане за време британске власти, али и после тога, под утицајем ранијег раздобља њене владавине.



