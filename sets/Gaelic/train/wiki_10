Cogadh ab ea Cogadh Cathartha na Fionlainne (Fionlainnis: "sisällissota" nó "kansalaissota"; úsáideann lucht na heite deise an t-ainm "vapaussota" nó "Cogadh na Saoirse", agus d'fheicfeá an leagan "luokkasota" nó "Cogadh na nAicmí" ag scríbhneoirí ón eite chlé; uaireanta, baintear leas as na leaganacha "vuoden 1918 sota", cogadh na bliana 1918, nó "vuoden 1918 tapahtumat", imeachtaí na bliana 1918) a fearadh san Fhionlainn idir trúpaí Sheanad na Fionlainne (arbh ionann é agus rialtas na Fionlainne san am) agus gardaí Thoscaireacht Pobail na Fionlainne idir an 27 Eanáir agus an 16 Bealtaine 1918. Thugtaí "na Dearga" nó "na Gardaí Dearga" ar thrúpaí na Toscaireachta Pobail, agus b'iad "na Bána" nó "na Gardaí Bána" díormaí an tSeanaid. Fuair na Dearga tacaíocht ón Rúis Shóivéadach, agus tháinig Arm Impireacht na Gearmáine chun fortachta do na Bána. Bhí roinnt óglach ón tSualainn ag cuidiú leis na Bána fosta.
Bhí Cogadh Cathartha na Fionlainne fite fuaite le géarchéim uile-Eorpach san am céanna, is é sin, timpeall ar dheireadh an Chéad Chogadh Domhanda. De dheasca an chogaidh, thit an tóin as Impireacht na Rúise, agus thosaigh na fórsaí polaitiúla éagsúla ag troid faoin gcumhacht. San Fhionlainn, chuaigh scoilt tríd an náisiún chomh maith, agus dá thoradh sin, tháinig dhá lárionad cumhachta ar an bhfód, agus a chuid trúpaí armtha ag an dá cheann acu. Sa deireadh, phléasc cogadh amach idir na Bána is na Dearga nuair a bhí Mí Eanáir 1918 ag druidim chun deireanais.
I ndeireadh an chogaidh, b'iad na Bána a bhris an cath ar na Dearga. Scaoil an Rúis a greim den Fhionlainn, ach ansin, fágadh an tír faoi smacht na Gearmáine go deireadh an chogaidh. Nuair a chaill an Ghearmáin an cogadh, chuaigh neamhspleáchas na Fionlainne i bhfeidhm faoi dheireadh, ach faoi bhrú na gcumhachtaí móra in Iarthar na hEorpa, chaithfeadh na Fionlannaigh poblacht dhaonlathach a ghairm dá dtír. Roimhe sin, bhí sé socraithe cheana féin go gcorónófaí an prionsa Gearmánach Friedrich Karl von Hessen-Kassel ina rí ar an tír. B'éigean don phrionsa a ríocht a thabhairt suas, áfach, ó nár éirigh leis an nGearmáin an Chéad Chogadh Domhanda a bhuachan. 
Is é an Cogadh Cathartha an tréimhse is mó conspóide i stair na Fionlainne, agus d'fhág sé goimh ar an tír agus ar an tsochaí a bhí i bhfad ag goilliúint ar na Fionlannaigh. Mar is gnách i gcogadh cathartha, rinne lucht leanúna an dá thaobh a lán ainghníomhartha coiriúla. Le linn an chogaidh agus ina dhiaidh, caitheadh na céadta duine i dtóin phríosúin ar an tsiocair go raibh baint éigin acu leis na Dearga. Fuair timpeall ar thríocha seacht míle duine bás sa chogadh. Triúr as gach ceathrar, ba Dearga iad, agus bhásaigh an chuid is mó acu sna campaí géibhinn i ndiaidh an chogaidh, murar maraíodh scun scan iad tar éis dóibh iad féin a ghéilleadh do na Bána. Le linn thréimhse an sceimhle, dúnmharaíodh cuid mhaith Bána, chomh maith le Rúisigh a bhí ag cur fúthu sa tír. An chuid eile de na mairbh, fuair siad bás i bpáirc an áir. 
Tá an cogadh cathartha inniu féin ina chnámh spairne idir na Fionlannaigh, agus mar sin, is fada nach raibh siad in ann aontú le chéile faoi ainm ceart an chogaidh. Ar chúiseanna polaitiúla nó idé-eolaíochtúla, bhí ainmneacha cosúil le "vapaussota" ("Cogadh na Saoirse"), "luokkasota" ("Cogadh na nAicmí"), "punakapina" ("Ceannairc na nDearg") agus "torpparikapina" ("Ceannairc na Scológ" nó "Ceannairc na dTionóntaí Talún") in úsáid. Iad siúd nach maith leo tacaíocht a léiriú d'aon taobh, is fearr leo ainmneacha cosúil le "kansalaissota" ("an Cogadh Cathartha"), "vallankumous" ("an Réabhlóid"), "kapina" ("an Cheannairc") nó "veljessota" ("Cogadh na nDeartháracha" - cuir an ceann seo i gcomparáid le "Cogadh na gCarad" in Éirinn). Níos neodraí fós, is féidir "cogadh na bliana 1918" nó "imeachtaí an Earraigh 1918" a thabhairt ar an gcogadh.
Thug rialtas na nDearg - Toscaireacht an Phobail - "réabhlóid" ("vallankumous") ar na himeachtaí ó thús. Bhí "troid na saoirse", "vapaustaistelu", in úsáid ag na Dearga chomh maith, go háirithe ag ócáidí sollúnta ar nós sochraidí, agus tagairt á déanamh do dhuine de na Gardaí Dearga a fuair bás i bpáirc an áir. Bhí an téarma "kansalaissota", "cogadh cathartha", le cloisteáil ar an dá thaobh go coitianta, Thairis sin, ba ghnách leis na Bána trácht ar an gceannairc ("kapina") nó ar an gceannairc dhearg ("punakapina"). Nuair a bhí an cogadh ag druidim chun deireanais, d'éirigh sé ní ba choitianta i measc na mBán "vapaussota", "cogadh na saoirse", a rá, agus iad ag cur béime ar an gcogadh mar throid in aghaidh na Rúise Deirge, a bhí ag tacú le Dearga na Fionlainne.
Inniu, is gnách leis na staraithe an téarma "sisällissota" (téarma nua-aimseartha ar chogadh cathartha, ach is é is ciall leis focal ar fhocal ná "an cogadh inmheánach") a úsáid, ós rud é go bhfuil sé níos neodraí ná na téarmaí eile. Thairis sin, is fearr é ná "kansalaissota" ("cogadh na saoránach") mar ainm ar chogadh cathartha, ós rud é gur féidir le saighdiúirí ó thíortha eile páirt a ghlacadh i gcogadh "inmheánach" i dtír eile. Mar a dúirt an staraí Fionlannach Heikki Ylikangas, is fearr an téarma "sisällissota" a úsáid, nó bhí "saoránaigh" ó cheithre thír (an Fhionlainn, an Rúis, an Ghearmáin agus an tSualainn) ag troid, agus mar sin, ní bhfuair sé chomh ciallmhar céanna úsáid a bhaint as an leagan "kansalaissota". 
Nuair a tháinig deireadh leis an Aontas Sóivéadach, thosaigh daoine áirithe ar an eite dheas an leagan "vapaussota" a úsáid arís. Is ar éigean a d'fheicfeá é ag daoine nach mbeadh ag iarraidh tuiscint pholaitiúil ar leith ar an gcogadh a chur chun cinn.
Is féidir bunrúta an chogaidh a aithint sa dóigh a raibh Ard-Diúcacht na Fionlainne ag éirí ní ba saibhre agus ní ba nua-aimseartha i rith na naoú haoise déag. Bhí an tionsclaíocht ag fás, agus na daoine ag éirí ní ba líonmhaire. Thairis sin, bhí siad ní ba cheanndána ag cur a gcuid barúlacha polaitiúla in iúl. D'athraigh struchtúr na sochaí, nuair a d'éirigh aicme na bhfeirmeoirí agus aicme na mbuirgéiseach ní ba chumhachtaí.
Thairis sin, áfach, chuir na hidé-eolaíochtaí nua - an Sóisialachas, an Náisiúnachas agus an Liobrálachas féin - sracadh úr sa lucht oibre sna monarchana agus sna scológa bochta faoin tuath. Tháinig gluaiseacht an lucht oibre ar an bhfód san Fhionlainn faoi dheireadh na naoú haoise déag. B'iad na gluaiseachtaí pobail éagsúla, na gluaiseachtaí athbheochana reiligiúnda san áireamh, a thug an chéad spreagadh. Faoi thionchar an Náisiúnachais, bhí gluaiseacht an lucht oibre féin sásta cuspóirí áirithe na náisiúnaithe a chur chun cinn, go háirithe ardú stádais na Fionlainnise in aghaidh na Rúisise agus na Sualainnise. Sa bhliain 1905, chuaigh lucht oibre na Fionlainne ar stailc lena ndlúthpháirtíocht a léiriú don réabhlóid a phléasc amach sa Rúis san am céanna. B'ansin a chuala gach Fionlannach iomrá ar an ngluaiseacht sin agus b'ansin a tuigeadh chomh láidir is a bhí sí. 
An Dáil, nó an Pharlaimint, a bhí ag rialú na Fionlainne (a fhad is a cheadódh impire na Rúise) go nuige sin, bhí sí bunaithe ar an aicmeachas, agus ó nach "aicme" oifigiúil a bhí sa lucht oibre, ní raibh ceart ag na hoibrithe vóta a chaitheamh. Sa bhliain 1906, tháinig córas nua i bhfeidhm, agus fuair gach saoránach, na mná chomh maith leis na fir, cead vótála i dtoghcháin na parlaiminte. Níor bhain an leasú seo mórán den teannas sóisialta, áfach, nó ní raibh an tImpire sásta na billí radacacha a shíniú a bhí á rith ag na Feisirí Fionlannacha. D'éirigh an lucht oibre mífhoighneach agus míshásta leis an gcóras polaitiúil. 
Thairis sin, bhí na náisiúnaithe ag dul chun radacachais agus ag dul i mbun na láimhe láidre le saoirse a bhaint amach don Fhionlainn. Nuair a phléasc an Chéad Chogadh Domhanda amach, tháinig gluaiseacht rúnda ar an bhfód san Fhionlainn - "jääkäriliike", nó Gluaiseacht na bhFianóglach - a bhí ag earcú fir óga le haghaidh arm na Gearmáine. Bhí sé de chuspóir ag an ngluaiseacht seo go bhféadfadh na hóglaigh cath a chur ar na Rúisigh agus oiliúint saighdiúra a fháil in arm na Gearmáine a chuirfeadh ar a gcumas níos déanaí cogadh ceart saoirse a fhearadh ar son na Fionlainne agus in aghaidh na Rúise.
Ní mór a lua freisin go raibh meath ag teacht ar chóras polaitiúil Impireacht na Rúise ó thús na fichiú haoise i leith, go háirithe i ndiaidh don Chéad chogadh Domhanda briseadh amach. Sna sálaí ag an gcogadh, tháinig an ghéarchéim pholaitiúil. Sa deireadh, thit an tír as a chéile go hiomlán, agus na dreamanna éagsúla ag dréim leis an gcumhacht agus ag cur troda ar a chéile. 
De dheasca an dá réabhlóid sa Rúis sa bhliain 1917, scoilt an Fhionlainn ina dhá leath ó thaobh na polaitíochta de. Chuir na Boilséivigh brú ar na Sóisialaigh Fhionlannacha réabhlóid a chur i gcrích sa tír le Sóisialachas a chur ar bun. Tá sé ina chnámh spairne, áfach, cén ról a bhí ag na Sóisialaigh Rúiseacha in imeachtaí na bliana 1918 san Fhionlainn. Mar sin féin, is tábhachtach cuimhne a choinneáil air gur cuid den Rúis ab ea an Fhionlainn san am. Bhí imthoscaí na Fionlainne an-chosúil le himthoscaí na máthairthíre móire, agus mar sin, bhí na cúrsaí ag forbairt ar an dóigh chéanna.
Bhí dhá ról ag an nGearmáin i réamhstair an chogaidh. Ó thaobh amháin, bhí sí ag tacú náisiúnaithe na Fionlainne agus iad ag iarraidh troid a chur ar an Rúis le saoirse a bhaint amach dá dtír dhúchais. Is léir go raibh na Gearmánaigh an-sásta treisiú le gluaiseachtaí scarúnachais den chineál sin sa Rúis. Ón taobh eile de, áfach, bhí lucht rialtas na Gearmáine ag maoiniú na mBoilséiveach freisin, agus sa deireadh, chuir siad traein speisialta ar fáil do Léinín agus do bhoic mhóra eile na gluaiseachta Boilséiví. Bhí dóchas ag na Gearmánaigh as na Boilséivigh dul i gceannas ar an Rúis agus síocháin a dhéanamh leis an nGearmáin, ionas nach gcaithfeadh na Gearmánaigh cogadh a chur ar an dá chathéadan a thuilleadh. 
D'fhág an t-aicmeachas a lorg ar na Fionlannaigh, agus iad deighilte ina dhá ndream ó thaobh na heacnamaíochta, na polaitíochta agus na gcúrsaí sóisialta de: na huaisle in aghaidh na cosmhuintire, an lucht ar an anchuid in aghaidh an lucht ar an ngannchuid, na fostóirí in aghaidh an lucht oibre, agus araile. Buíochas leis an gcaipitleachas tionsclaíoch, bhí saol an lucht oibre ag dul i bhfeabhas de réir a chéile ó dheireadh na naoú haoise déag i leith. Ón taobh eile de, áfach, bhí an uasalaicme ag saibhriú i bhfad ní ba sciobtha. Nuair a tháinig deireadh le cumhacht an Impire sa bhliain 1917, ní raibh na Fionlannaigh in ann cur le chéile le síocháin inmheánach a chur ar bun ina dtír. Ina áit sin, thosaigh an eite dheas agus an eite chlé ag cur troda ar a chéile faoin gcumhacht. Bhí an dá thaobh ag iarraidh neamhspleáchas a bhaint amach don Fhionlainn mar stát ar leith, ach ní raibh siad ag teacht le chéile faoi aon rud eile.
Bhí a lán deacrachtaí éagsúla ag dul leis an ngéarchéim seo. Bhí an bia ag éirí gann agus an dífhostaíocht ag dul chun donais. Dá réir sin, thosaigh an lucht oibre ag dul ar stailc agus ag tarraingt trioblóidí. Ní raibh constáblacht ná fórsa póilíní ann a mbeadh muinín ag gach dream polaitiúil astu. Mar sin, thosaigh an uasalaicme agus na buirgéisigh ag bunú Gardaí Bána ("järjestyskunta", nó "cór síochána"; ní ba déanaí, thugtaí "suojeluskunta" nó "cór cosanta" ar thrúpa den chineál seo). San am céanna, bhí an lucht oibre ag bunú Gardaí Síochána ("järjestyskaarti"), nó Gardaí Dearga. (Tabhair faoi deara gurb é "ord" nó "ordú" is bunchiall leis an bhfocal Fionlainnise "järjestys", ach is fearr "síocháin" a úsáid mar aistriúchán Gaeilge, ó thagraíonn an focal sin do "shíocháin" inmheánach na sochaí freisin, de ghnáth.)
Rinne na Gardaí seo téisclim chun cogaidh, agus iad ag dul chun radacachais dá réir. Bhí an náisiún go léir buartha faoina raibh le teacht, ach thar aon rud eile, bhí eagla ar an dá thaobh roimh an taobh eile. Go háirithe i rith na stailce móire i Mí na Samhna 1917, bhí na cúrsaí ag dul chun teannais go luath. Bhí na polaiteoirí sibhialta ag cailleadh cumhachta do na ceannasaithe armtha. Sa deireadh, ní raibh an cogadh le seachaint.
Thug Nioclás a Dó, Impire na Rúise, suas a choróin in Pskov ar an 15 Márta 1917. B'iad na Feisirí - parlaimint na Rúise, nó an Dúma - a chuaigh i gceannas ar an tír, in éineacht leis an Rialtas Sealadach a fuair a chumhacht ón bparlaimint. Bhí an Rúis ag iarraidh an Fhionlainn a thabhairt chun Rúiseachais le blianta anuas, ach tháinig deireadh leis an bhfeachtas sin anois, nuair a d'eisigh an Rialtas Sealadach "Forógra na Márta" ar an 20 Márta 1917. Leis an bhforógra seo, fuair na Fionlannaigh ar ais a sean-fhéinrialtas. Le fírinne, ní bhfuair parlaimint na Fionlainne riamh roimhe seo na cumhachtaí a bhí geallta di sa bhliain 1906. Ó bhí na Daonlathaigh Shóisialta tar éis toghcháin na bliana 1916 a bhuachan, ceapadh Seanad, nó rialtas, don tír a raibh Oskari Tokoi ina chathaoirleach (ina phríomh-aire) air. Bhí seisear Sóisialach agus seisear Neamh-Shóisialach ar an Seanad, agus chrom siad ar a gcuid oibre ar an 26 Márta 1917.
B'iad na rudaí a bhí ar chlár oibre an tSeanaid ná an daonlathas a fhairsingiú agus an ceart crosta a bhaint de Rialtas Sealadach na Rúise i gcúrsaí inmheánacha na Fionlainne. Thairis sin, theastaigh ón Seanad daonlathas an rialtais áitiúil a fhorbairt agus na himthoscaí oibre a fheabhsú trí dhlíthe a reachtú faoi na huaireanta oibre, faoi chúrsaí an leasa shóisialta, faoin scolaíocht éigeantach agus faoi shaoirse an choinsiasa i gcúrsaí creidimh. Bhí na coimeádaigh (Páirtí na Sualainniseoirí, Páirtí na Sean-Fhionlannach agus an chuid de Pháirtí na bhFionlannach Óg a dtugtaí "na fáinleoga" uirthi) agus na neamh-Shóisialaigh eile (na Fionlannaigh Óga Liobrálacha, nó "na gealbhain", chomh maith le páirtí na bhfeirmeoirí) sásta go maith leis an rialtas nua. Bhí an tImpire tar éis a choróin a thabhairt suas, agus daonlathas ag teacht in áit na hImpireachta sa Rúis féin. Bhí deireadh curtha le hiarrachtaí na bhfrithghníomhach i rialtas an Impire an tír a thabhairt chun Rúiseachais. Bhíothas dóchasach as forbairt na heacnamaíochta sa todhchaí. San am céanna, chreid an lucht oibre go bhféadfaí na srianta go léir a bhaint de ghníomhaíocht pholaitiúil na heite clé. Bhí an cosc ar na stailceanna le cur ar ceal, chomh maith leis na teorainneacha a bhí le cead cainte agus clóbhuailte go dtí sin. Bhí an chuma ag teacht ar an scéal go bhfaighfeadh an lucht oibre a gceart sa tsochaí.
An dóchas mór a bhí ag na Fionlannaigh as an todhchaí, níor mhair sé ach tamall. Bhí an saol ag dul chun míshuaimhnis sa tír, agus síocháin na sochaí ag titim as a chéile. Bhí sochaí an aicmeachais agus sochaí an daonlathais in achrann a chéile. Ó thaobh amháin de, bhí cuid mhór de dhearcadh agus de mheon an tseanchórais beo i gcónaí, ach ón taobh eile de, bhí a lán de mhuintir na tíre míshásta glacadh le héagothromaíocht an tseansaoil, agus iad tar éis an chéad bhlaiseadh a fháil den tsaoirse agus den daonlathas. Ní raibh a fhios ag na daoine go fóill, áfach, cén chosúlacht ba chóir a bheith ar shochaí dhaonlathach, agus mar sin, bhí todhchaí na tíre ina cúis easaontais agus achrainn eatarthu. Bhí na cúrsaí ag athrú chomh sciobhtha agus gur chuir sé scáth eagla ar na coimeádaigh agus ar na buirgéisigh. Maidir leis an lucht oibre, áfach, bhí siadsan barúlach nach raibh an saol sách luath ag dul i bhfeabhas. Mar sin, bhí siad ag dréim le réabhlóid.
Chuaigh staid eacnamúil na tíre chun donais go mór i rith na bliana 1917. I dtús an Chéad Chogadh Domhanda, tháinig borradh mór faoi gheilleagar na Fionlainne, rud a mhothaigh idir íseal agus uasal sa saol laethúil. Nuair a thosaigh an réabhlóid sa Rúis, áfach, tháinig claochlú mór ar na cúrsaí, agus an t-airgeadra ag cailleadh a luacha is an dífhostaíocht ag dul i méadaíocht. Bhain an claochlú seo an-stangadh as an lucht oibre, agus iad ag éirí buartha faoin saol. Chuaigh cuid acu ar stailc, agus bhí trioblóidí anseo agus ansiúd.
Faoi na himthoscaí seo, ba chóir do na dreamanna éagsúla sa tsochaí diantacaíocht a thabhairt d'Oskari Tokoi agus a Sheanad leis an tír a choinneáil suaimhneach. Mar a thiontaigh an scéal amach, áfach, rialtas an-lag a bhí i Seanad Tokoi. B'é oighear an scéil nach raibh na Sóisialaithe ná na neamh-Shóisialaithe sásta freastal ceart a dhéanamh ar oibreacha an tSeanaid. Bhí an dá thaobh in achrann a chéile, agus ní raibh na polaiteoirí ab fhearr sásta comhoibriú le chéile. Ní raibh cumhacht eacnamúil ag an lucht oibre, cé go raibh tromlach na parlaiminte acu. Ní raibh tromlach na pairliminte ag na neamh-Shóisialaithe, ach b'iadsan ba mhó cumhachta i gcúrsaí na heacnamaíochta.
Tháinig Pehr Evind Svinhufvud i gceann ar an Seanad i ndiaidh Tokoi, ach ní raibh seisean ábalta a dhath tábhachtach a chur i gcrích ach an oiread. An chumhacht pholaitiúil a d'fhág an tImpire Rúiseach ina dhiaidh, bhí sí scaipthe ar fud na háite: bhí cuid di ag rialtas sealadach na Rúise, cuid eile ag Seanad na Fionlainne, cuid ag an bparlaimint, agus cuid eile fós ag cóip na sráide - ag comhairlí na n-oibrithe agus na saighdiúirí, ag na coistí stailce agus ag na fostóirí is na rachmasóirí. Ní raibh sé indéanta, áfach, gairm chruinnithe a chur ar na dreamanna difriúla seo go léir, le go dtiocfaidís le chéile le todhchaí na tíre a phlé in éineacht - bhí an iomarca mímhuiníne acu as a chéile.
Ní raibh fad saoil i ndán do rialtas Oskari Tokoi, nó bhí ceithre fhadhb mhóra le fuascailt aige: na stailceanna in Earrach na bliana 1917, ganntanas an bhia, caidreamh na Fionlainne leis an Rúis agus ceist na póilíneachta. Bhí an Seanad ábalta na stailceoirí a shásamh réasúnta saoráideach. B'é an t-éileamh ba mhó a bhí ag na stailceoirí ná lá oibre ocht n-uaire an chloig. Thairis sin, theastaigh uathu tuilleadh pá, ó bhí an boilsciú ag creimeadh luach an airgid. Nuair a chuaigh na fostóirí agus an lucht oibre i ndáil chomhairle le chéile, socraíodh na ceisteanna seo, chun leasa don lucht oibre den chuid ba mhó. Chuir an toradh sin an-sracadh sa lucht oibre, ach san am céanna, bhí na fostóirí an-mhíshásta, toisc go raibh siad tar éis a lán a chailleadh ar na stailceanna, agus iad scanraithe fosta ag na trioblóidí foréigneacha a tháinig sna sálaí ag na stailceanna. Thairis sin, fuair na hoibrithe lámh chúnta ó shaighdiúirí radacacha Rúiseacha in áiteanna. Bhí an lucht oibre ag tonnadh isteach sna ceardchumainn. Ní raibh ach 40,000 oibrí sna ceardchumainn i ndeireadh na bliana 1916, ach nuair a bhí bliain amháin thart, bhí 160,000 duine acu ann. Lena leas-san a chosaint ar choinscleo an lucht oibre, bhunaigh na fostóirí agus na feirmeoirí láreagraíochtaí dóibh féin i bhFómhar na bliana 1917, chomh maith.
I rith an Chéad Chogadh Domhanda, thosaigh an bia ag rith gann ar na Fionlannaigh. Sa bhliain 1917, ní raibh arbhar ag teacht ón Rúis le haghaidh aráin a thuilleadh, rud a chuir go mór leis an nganntanas. Ar an 2 Meitheamh 1917, reachtaíodh an tAcht um Bia leis an mbeagán bia a roinnt go cothrom. Ní raibh na húdaráis in inmhe, áfach, an dlí a chur i bhfeidhm ar aon nós, agus d'imigh cuid mhór den bhia ar an margadh dubh. Mar sin, bhí praghasanna an bhia ag dul in airde i gcónaí, beag beann ar an Acht.
Ní raibh ann go bunúsach ach ganntanas arbhair, áfach. Bhí an bia ar ciondáil, agus ní raibh an t-arbhar aráin chomh lárnach sin mar bhia agus nach bhféadfaí rud éigin eile a ithe ina áit. Ní raibh aon ghorta mór ag bagairt ar Dheisceart na Fionlainne roimh chogadh na bliana 1918. Ina dhiaidh sin féin, bhí ceist an ocrais ina ceist mhór pholaitiúil, agus an lucht oibre ag dul chun radacachais toisc go raibh eagla orthu roimh an ngorta.
Nuair a thug Ard-Diúc na Fionlainne, an tImpire Nioclás a Dó, suas a choróin, thit a chuid cumhachtaí le Rialtas Sealadach na Rúise. Ní raibh fad saoil daite don rialtas sin, agus ní raibh sé soiléir cad é an bhaint, i ndiaidh an iomláin, a bhí aige leis an bhFionlainn. Faoi imthoscaí na réabhlóide, agus an Rúis féin ag titim as a chéile, ba mhinic a d'athraigh comhdhéanamh an rialtais, agus ón taobh eile de, bhí cumhacht na gcomhairlí áitiúla agus na gcoistí réigiúnda de chineálacha difriúla ag fás.
Sa bhliain 1917, bhí na páirtithe polaitiúla go léir dírithe ar fhéinrialtas na tíre a chur i bhfeidhm arís - bhí sé lagaithe go mór ó thosaigh an Impireacht ar é a bhaint den Fhionlainn ón mbliain 1899 anuas - agus tuilleadh neamhspleáchais a bhaint amach don tír, a fhad agus ab fhéidir. Nuair a bhí trioblóidí agus bruíonachas ar siúl sa tír, agus na grúpaí éagsúla polaitiúla ag cur catha ar a chéile, d'éirigh na neamh-Shóisialaithe drochamhrasach i dtaobh na n-iarrachtaí chun tuilleadh a chur le cumhachtaí na parlaiminte. Maidir leis na Sóisialaithe, bhí siadsan ag iarraidh saoirse a bhaint amach don tír, rud a chuirfeadh, dá n-éireodh leis, le cumhacht agus le seasamh a bpáirtí féin i bpolaitíocht inmheánach na tíre. Ar dtús, bhí na Sóisialaithe ag lorg tacaíochta ó na páirtithe polaitiúla Rúiseacha dá gcuid pleananna, ach b'iad Léinín agus na Boilséivigh an t-aon dream polaitiúil amháin a thug freagra dearfach. Bhí Léinín ag dréim le "coup d'état" ó Shamhradh na bliana 1917 i leith, agus é ag tacú le scéimeanna na Sóisialaithe san Fhionlainn ar chúiseanna oirbheartaíochta: dá n-éireodh leo, lagódh ar sheasamh an Rialtais Shealadaigh sa Rúis féin.
Scoilt seanad Tokoi faoi cheist na cumhachta is airde san Fhionlainn. Bhí dhá bhille dréachtaithe leis an gceist seo a fhreagairt. B'é an Seanadóir Antti Tulenheimo, ó pháirtí na bhFionlannach Óg, agus an coiste a raibh sé ina chathaoirleach air a dhréachtaigh an ceann sin, agus mar sin, tugadh "Lex Tulenheimo" ar an mbille. An bille eile arís, tháinig sé ó na Sóisialaithe. De réir Lex Tulenheimo, gheobhadh an Seanad (is é sin, rialtas na Fionlainne) an chuid ba mhó de na cumhachtaí a bhí ag Rialtas Sealadach na Rúise. D'fhágfaí faoi na Rúisigh polasaithe míleata agus eachtracha na Fionlainne a shocrú agus gairm chruinnithe nó lánscor a chur ar an bparlaimint. Maidir leis an gcineál Acht Cumhachtaí a bhí dréachtaithe ag na Sóisialaithe, ní fhágfaí ach na gnóthaí míleata agus eachtracha faoi na Rúisigh, agus gheobhadh an pharlaimint an chuid ba mhó de na cumhachtaí. B'é bille na Sóisialaithe a fuair faomhadh na Parlaiminte, agus sa bhreis ar na Sóisialaithe, vótáil na náisiúnaithe buirgéiseacha agus páirtí na bhfeirmeoirí ar a son. Bhí na feisirí coimeádacha an-mhíshásta leis an Acht a bhronnfadh an oiread sin cumhachtaí ar an bpairlimint, agus d'fhógair cupla duine acu go n-éireoidís as an bparlaimint scun scan.
Bhí dóchas ag na Sóisialaithe as na Boilséivigh le tacaíocht a thabhairt d'Acht na gCumhachtaí, ach níor éirigh leis an iarracht a rinne na Boilséivigh an chumhacht a shealbhú i gCathair Pheadair ar an 16-18 Mí Iúil 1917 le cuidiú na saighdiúirí is an lucht oibre. Mhair an Rialtas Sealadach ag rialú na Rúise, agus b'é Aleksandr Kerenskiy a chuaigh i gceannas ar an rialtas. Ní raibh an Rialtas Sealadach sásta faomhadh a thabhairt d'Acht na gCumhachtaí. A mhalairt ar fad chuir siad tuilleadh saighdiúirí Rúiseacha ar garastún san Fhionlainn, agus scoir siad pairlimint na Fionlainne ar an 31 Mí Iúil. Bhí parlaimint nua le toghadh in olltoghchán neamhghnách i Mí Dheireadh Fómhair 1917. I rith an tSamhraidh 1917, chuaigh an Fhionlainn go mór i dtábhacht i súile rialtas na Rúise, nó ghlac siad leis go raibh an tír ag teastáil uathu mar sciath chosanta do Chathair Pheadair, agus mar sin, ba leasc leo tuilleadh neamhspleáchais a ghéilleadh do na Fionlannaigh.
Tháinig deireadh le Seanad Oskari Tokoi ar an 13-17 Mí Lúnasa 1917, nuair a d'fhág na seanadóirí tábhachtacha Sóisialacha slán aige. Sna holltoghcháin ar an 1-2 Mí Dheireadh Fómhair 1917, ní bhfuair na Daonlathaigh Shóisialacha an oiread vótaí agus sna toghcháin roimhe sin, agus fágadh san fhreasúra iad. In áit tuilleadh cumhachta a bhaint amach bhí an lucht oibre ag cailleadh a raibh acu roimhe sin - bhí roth mór an tsaoil ag casadh ina n-aghaidh. B'é ba toradh dó sin gur thosaigh an lucht oibre ag éirí éadóchasach faoin daonlathas agus ag dul chun radacachais, go háirithe nuair nach raibh ag maolú ar an nganntanas bia. D'athraigh an ról a bhí á dhéanamh ag gluaiseacht an lucht oibre i bpolaitíocht na tíre. Roimhe sin, bhí an ghluaiseacht ag iarraidh tuilleadh cearta, stádais agus cumhachta a bhaint amach di. Anois, chaithfeadh sí an méid a bhí aici cheana féin a chosaint is a choimeád.
Na coimeádaigh Fhionlannacha a bhí ag cur in aghaidh Acht na gCumhachtaí, bhain siad leas as an dearcadh diúltach a bhí ag an Rialtas Sealadach ar an Acht. Bhí siad ag tacú le cinneadh na Rúiseach ar pharlaimint na Fionlainne a scor. Bhí Carl Enckell, polaiteoir buirgéiseach, ina Státrúnaí Lánchumhachtach (ionadaí oifigiúil d'Ard-Diúcacht na Fionlainne) i gCathair Pheadair, agus é go hoscailte ag cur leas a pháirtí féin chun cinn ansin.
Sa deireadh, ní dheachaigh eachtra Acht na gCumhachtaí chun leasa do na Sóisialaithe ná do na coimeádaigh, nó dá dheasca sin, níor fágadh rialtas láidir sa tír - rialtas a d'fhéadfadh an tsíocháin inmheánach a chinntiú. Ní raibh pairlimint ar bith ann ó Mhí Lúnasa go dtí Mí na Samhna. An chéad duine a fuair bás i ngéarchéim na mblianta 1917-1918, b'iad na póilíní a mharaigh é, agus ní de thaisme a rinneadh é: fear oibre a bhí ann agus é ina phicéad stailce in Ypäjä (ceantar tuaithe é Ypäjä agus é suite in Iardheisceart na Fionlainne, idir Forssa agus Loimaa). Nuair nach raibh rialtas eile ann, b'iad lucht na ngunnaí - na Gardaí Dearga agus na Gardaí Bána - a shealbhaigh an chumhacht.
Ar an 7 Mí na Samhna, 1917, chuir na Boilséivigh faoi cheannas Léinín an Rialtas Sealadach as cumhacht. B'é sin Réabhlóid Dheireadh Fómhair, nó de réir Fhéilire Iúil a bhí in úsáid sa Rúis san am, is i nDeireadh Fómhair a tharla sé. San am céanna, bhí parlaimint agus parlaiminteachas na Fionlainne ag teacht chucu arís. Bhí an scoilt idir an eite chlé agus an eite dheas tar éis dul chun donais go mór mór san idirlinn. Bhí na Sóisialaithe ag plé na bhféidearthachtaí leis an gcumhacht a thabhairt ar ais don lucht oibre, agus greim an fhir bháite ag na coimeádaigh ar an gcumhacht a bhí acu, ó bhí réabhlóid nua na Rúise ag bagairt ar chearta na heite deise. Tháinig an pharlaimint, a raibh an tromlach ag na neamh-Shóisialaithe inti, le chéile an chéad uair ar an 1 Mí na Samhna 1917, agus ar an 9 Mí na Samhna, chinn na Feisirí ar thriúracht a cheapadh le gnó an cheann stáit a dhéanamh. B'iad na triúraithe seo Santeri Alkio (páirtí na bhfeirmeoirí), Pehr Evind Svinhufvud (páirtí na bhFionlannach Óg) agus Oskari Tokoi(na Daonlathaigh Shóisialta). Níor éirigh leis an triúracht, áfach, dul i gceannas ar an tír i gceart. Maidir leis an bpáirtí Daonlathach Sóisialta agus gluaiseacht an lucht oibre go léir, chaithfidís ceann den dá rogha a bhaint: cromadh ar obair fhoighneach shíochánta i bhfreasúra na parlaiminte, nó dul chun réabhlóide. Rinne na Sóisialaithe neamhshuim den triúracht, agus chuir siad clár oibre dá gcuid féin faoi bhráid an náisiúin, clár oibre a raibh na focail "Me vaadimme"("Tá Muid ag Éileamh") mar theideal air. Is éard a bhí siad a éileamh ná leasuithe éagsúla sóisialta a chur i gcrích, na Cóir Chosanta (is é sin, na Gardaí Bána) a chur ar ceal, Acht na gCumhachtaí a rith is a fhaomhadh, agus torthaí an toghcháin ó Mhí Dheireadh Fómhair a chur ar neamhní. Níor bhac na neamh-Shóisialaithe leis an gclár oibre seo a ghlacadh i ndáiríre, agus ní dhearna an pharlaimint plé ar bith air. 
Bhí na Boilséivigh ag cur brú ar na Sóisialaithe Fionlannacha dul chun réabhlóide. Bhí siad fiú ag bagairt an réabhlóid san Fhionlainn a thosú beag beann ar Pháirtí Daonlathach Sóisialta na Fionlainne, mura mbeadh de shracadh sna comrádaithe Fionlannacha an obair a dhéanamh as a stuaim féin. I Mí na Samhna, thosaigh na Boilséivigh Fhionlannacha Eino Rahja, Jukka Rahja agus Adolf Taimi - réabhlóidithe a bhí gníomhach i gCathair Pheadair chomh maith leis an bhFionlainn - an lámh in uachtar a fháil ar Ghardaí Síochána an Lucht Oibre (na Gardaí Dearga). Bhí tábhacht ar leith leis an bhFionlainn do na Boilséivigh. Ó thaobh amháin de, bhí muinín ag Léinín as na saighdiúirí Rúiseacha a bhí ar garastún san Fhionlainn teacht chun fortachta dó in am an ghátair in aghaidh na Rúiseach frith-Bhoilséiveach, dá ndéanfaidís iarracht Léinín a chur as cumhacht. Ón taobh eile de, bheadh an Fhionlainn ina sciath chosanta in aghaidh na Gearmáine Impiriúla. Maidir leis na Sóisialaithe Fionlannacha, bhí siad ag dréim le neamhspleáchas a lorg ó rialtas Léinín ar an 10 Mí na Samhna, ach níor lorg, ó bhí Cathair Pheadair trí chéile i gcónaí.
Ní raibh réabhlóidithe drogallacha na Fionlainne sásta géilleadh do shíoráitiú na mBoilséiveach. Bhí siad idir eatarthu i gcónaí. Bhí Léinín ar a sheachnadh ón Rialtas Sealadach i Heilsincí i dtús an fhómhair, agus san am sin, bhí sé i dteagmháil leis na Sóisialaithe Fionlannacha. Mar sin, bhí a fhios ag na Sóisialaithe san Fhionlainn go raibh rud éigin cosúil le Réabhlóid Dheireadh Fómhair ar na bacáin. Ní raibh siad, áfach, tar éis pleananna comhoibrithe a shocrú leis na Boilséivigh roimh ré. Nuair a tháinig an dream nua i gcumhacht i gCathair Pheadair, hosclaíodh doirse nua do na Sóisialaithe Fionlannacha, ar bhain an diomua sna toghcháin an-mhealladh astu. Bhí an Páirtí Daonlathach Sóisialta á stiúradh ag lucht na measarthachta, agus ní deargréabhlóidithe a bhí sna feisirí pairliminte ach an oiread. Fuair an réabhlóideachas tacaíocht ó chuid de na ceardchumainn agus ó na Gardaí Dearga úrearcaithe. Ní raibh na Boilséivigh i gCathair Pheadair féin róshocair i gcumhacht go fóill, ach an oiread. B'éigean do Léinín trúpaí a aistriú ón bhFionlainn go dtí an phríomhchathair, agus eagla air roimh an bhfrithréabhlóid.
Ar an 9 Mí na Samhna 1917, bhunaigh eagraíochtaí an lucht oibre (an Páirtí Daonlathach Sóisialta, na ceardchumainn agus na Gardaí Dearga) Lárchomhairle Réabhlóide an Lucht Oibre le gníomhaíocht na n-eagraíochtaí éagsúla a chomhordú. Ní raibh an Lárchomhairle seo rófhonnmhar chun réabhlóide, nó nuair a chuaigh ceist na réabhlóide ar vóta sa Lárchomhairle i ndiaidh don phairlimint droim láimhe a thabhairt don chlár oibre "Tá Muid ag Éileamh", ní raibh ach ochtar ball den Lárchomhairle i bhfách leis an réabhlóid, in aghaidh an ochtar déag eile. Rud eile áfach gur fhógair an Lárchomhairle agus na ceardchumainn ollstailc san Fhonlainn. I ndiaidh cupla lá, bhí 85,000 fear oibre ar stailc ar fud na tíre, agus na coistí áitiúla stailce i seilbh an chuid ba mhó de na bailte móra i nDeisceart na Fionlainne. Ní raibh na Sóisialaithe measartha ach ag iarraidh brú polaitiúil a chur ar an bpairlimint, ach ar ndóigh, bhí na radacaigh ag dréim le "coup d'état" agus le réabhlóid, agus dóchas acu as na stailceoirí leis an ngnó a dhéanamh.
D'éirigh leis an stailc mhór chomh maith is go raibh an lucht oibre ag dul chun radacachais agus tuilleadh Sóisialaithe ag éileamh "coup d'état". Ar an 16 Mí na Samhna, chuaigh ceist na réabhlóide ar vóta sa Lárchomhairle arís, agus an iarracht seo, vótáil tromlach beag ar son an "choup d'état". B'iad na ceardchumainn agus na Gardaí Dearga ba mhó a bhí á éileamh. Níor cuireadh an cinneadh i gcrích go fóill, áfach. Na coimeasáir a ceapadh don Choiste Feidhmiúcháin, dhiúltaigh siad na pleananna a chomhlíonadh. Mar sin, cinneadh ar dheireadh a chur leis an stailc mhór ar an 19 Mí na Samhna.
Chuir an Stailc Mhór cor i gcinniúint na tíre ar a lán bealaí. I ndiaidh imeachtaí Mhí na Samhna agus na gcomhairlí a cinneadh, thosaigh scoilt ag teacht ar ghluaiseacht an lucht oibre féin faoi cheist na réabhlóide. I ndiaidh na stailce féin, áfach, ní raibh gach duine de cheannairí na Sóisialaithe tar éis a intinn féin a dhéanamh suas, agus d'fhéadfadh duine a vótáil ar son lucht na réabhlóide ag ócáid amháin tacaíocht a thabhairt do lucht na measarthachta nuair a bhí ceist éigin eile á plé. Le linn na stailce móire, áfach, chaill ceannairí an pháirtí cuid mhór den smacht a bhí acu ar ghluaiseacht an lucht oibre: ní raibh na radacaigh sásta aird a thabhairt ar na horduithe ó cheannairí an pháirtí a thuilleadh. Fuair na Sóisialaithe measartha tacaíocht ón gcuid eile den phairlimint, nuair a glacadh leis na hachtanna faoi lá oibre ocht n-uaire an chloig agus faoin daonlathas sa rialtas áitiúil. Bhí cuid den lucht oibre barúlach nach bhfaighfeadh na hachtanna seo faomhadh na pairliminte choíche murach an stailc mhór.
Bhain sé mealladh mór as Léinín agus na Boilséivigh nach raibh na Fionlannaigh sásta dul chun réabhlóide i ndiaidh an iomláin. Nuair a bhí an bhliain 1917 ag druidim chun deireanais, ní raibh súil ag Léinín as na Fionlannaigh a thuilleadh le "coup d'état" Boilséiveach a chur i gcrích san Fhionlainn. Leis an Stailc Mhór, tháinig chun solais go raibh an-easaontas idir na Boilséivigh Rúiseacha agus na Daonlathaigh Shóisialta Fhionlannacha. I ndiaidh na díomá, d'fhéach Léinín lena mhuinín a chur i radacaigh chlé na Fionlainne agus sna Boilséivigh Fhionlannacha a bhí ag iarraidh brú a chur ar chosmhuintir ghluaiseacht an lucht oibre beag beann ar cheannairí an Pháirtí Dhaonlathaigh Shóisialta.
Thar aon rud eile, áfach, chuir an Stailc Mhór ding idir na Sóisialaithe agus na neamh-Shóisialaithe. Le linn na stailce, chuaigh an foréigean polaitiúil chun donais, nó mharaigh na Gardaí Dearga seisear déag de dhaoine nach raibh ag tacú leis na Sóisialaithe. Thairis sin, fuair ceathrar déag de Ghardaí Bána agus ceathrar de Ghardaí Dearga bás sna scliúchais. Bhí an Fhionlainn i mbealach an chogaidh chathartha.
Roimh Réabhlóid Dheireadh Fómhair, b'iad na Daonlathaigh Shóisialta ba mhó a bhí ag éileamh neamhspleáchais don Fhionlainn. I ndiaidh na réabhlóide, chuaigh na buirgéisigh chun tosaigh san obair sin, nó shíl siad go gcuirfeadh neamhspleáchas na tíre ar a gcumas na Sóisialaithe a chur faoi smacht. Mar sin, ar an 15 Mí na Samhna, ghlac parlaimint na Fionlainne an chumhacht is airde sa tír. Ar an 27 Mí na Samhna, ceapadh Seanad nó rialtas nua a raibh Pehr Evind Svinhufvud ina chathaoirleach air. Ní raibh ach polaiteoirí neamh-Shóisialacha ina mbaill den tSeanad seo, ar a dtugtar Seanad an Neamhspleáchais:
Ar an 4 Mí na Nollag, d'eisigh an Seanad seo an chéad dréacht d'fhorógra neamhspleáchais na Fionlainne. Ghlac an pharlaimint leis an bhforógra i ndiaidh guthaíochta ar an 6 Mí na Nollag 1917, agus is é an lá sin Lá Náisiúnta na Fionlainne inniu, nó "itsenäisyyspäivä" - Lá an Neamhspleáchais. Chaith na Sóisialaithe vóta in aghaidh an bhille, áfach, agus dhréachtaigh siad forógra neamhspleáchais dá gcuid féin.
Níor bacadh mórán le Forógra an Neamhspleáchais san Fhionlainn ag an am. Cé go raibh an náisiúnachas ag dul i dtreise san Fhionlainn le fada, ní rabhthas ag éileamh neamhspleáchais iomláin fiú sna blianta 1899-1917, nuair a bhí na Rúisigh ag iarraidh an féinrialtas a chur ar ceal agus an tír a thabhairt chun Rúiseachais. Ina áit sin, bhí na Fionlannaigh ag dréim le hathbhunú an tsean-fhéinrialtais nó le hathaontú na Fionlainne leis an tSualainn mar phrionsacht. Nuair a gaireadh poblacht neamhspleách den Fhionlainn, ní raibh ann go bunúsach ach cineál fuascailt éigeandála.
Sa deireadh thiar thall, ní raibh ceachtar den dá mhórghrúpa cumhachta - na Sóisialaithe agus na buirgéisigh - ábalta an neamhspleáchas a chinntiú don Fhionlainn gan tacaíocht a lorg ón gceann eile. Ní raibh aon tír choimhthíoch tar éis aitheantas a thabhairt do neamhspleáchas na Fionlainne, agus d'admhaigh an Seanad féin gur chóir aitheantas na Rúise Sóivéadaí a fháil roimh aon rud eile. Bheadh na tíortha eile sásta glacadh leis an bPoblacht nua, dá mbeadh an Rúis Shóivéadach toilteanach slán agus beannacht a fhágáil ag an bhFionlainn faoi chroí mór maith. Ó b'iad na Sóisialaithe an dream ba mhó a bhí cairdiúil leis na Boilséivigh, chuaigh an Seanad ina dtuilleamaí le haitheantas na mBoilséiveach a iarraidh. Bhí fréamhacha na Sóisialaithe féin sa náisiúnachas Fionlannach, agus mar sin, chuaigh siad ag lorg an neamhspleáchais ó Léinín i Mí na Nollag. Theastaigh an neamhspleáchas ó na Sóisialaithe freisin, nó bhí an náisiúnachas láidir i measc lucht a dtacaíochta féin, agus iad buartha go gcaillfidís vótaí mura n-éireodh leo aitheantas Léinín a bhaint amach.
Le fírinne, ní raibh todhchaí an rialtais Bhoilséivigh soiléir go fóill i Mí na Nollag 1917, agus is dócha go mbeadh Léinín sásta neamhspleáchas a thabhairt do na Fionlannaigh fiú gan na Sóisialaithe mar lucht eadrána. Bhí Svinhufvud sách naimhdeach i leith na mBoilséiveach, rud a chuir cúl áirithe ar na himeachtaí. Sa deireadh thiar thall, ar an 31 Mí na Nollag 1917, chroith Léinín lámh le Svinhufvud agus é ag síneadh doiciméad an aitheantais chuige, doiciméad a bhí sínithe ag ceannairí na mBoilséiveach.
Roimh thús an chogaidh chathartha, fuair an Fhionlainn aitheantas a neamhspleáchais ón Rúis Shóiveadach, ón nGearmáin, ó Impireacht na hOstaire is na hUngáire, ón bhFrainc, ón tSualainn, ón Danmhairg, ón Iorua, ón Eilvéis, agus ón nGréig. Ní raibh Sasana agus na Stáit Aontaithe sásta glacadh leis an bhFionlainn mar thír neamhspleách go fóill. Bhí an Chéad Chogadh Domhanda á chur go fóill, agus an Fhionlainn ag comhoibriú leis an nGearmáin. Maidir leis an Rúis, bhí na cumhachtaí Iartharacha ag súil le rialtas frith-Bhoilséiveach a theacht i gceann na gcúrsaí i gCathair Pheadair a bheadh sásta an tír a tharraingt isteach sa chogadh in athuair.
San am céanna, bhí an Ghearmáin agus rialtas Boilséiveach na Rúise díreach ag tosú ag socrú síochána ar chathéadan thoir an Chéad Chogadh Domhanda. Chuaigh siad i dteagmháil le chéile ar an 1 Nollaig 1917, agus stad na trúpaí den lámhach ar an 6 Nollaig. Síníodh an chéad chonradh faoin sos cogaidh ar an 15 Nollaig, agus chuaigh ionadaithe an dá thaobh i gcomhchainteanna faoin tsíocháin i mBrest-Litovsk (inniu, Bieraście sa Bhealarúis) ar an 22 Nollaig. Bhí an Ghearmáin tar éis an Pholainn agus an Liotuáin a fhorghabháil, agus súil ag na Gearmánaigh go bhféadfaidís an dá thír a shealbhú don Ghearmáin. Thairis sin, áfach, bhí an Eastóin, an Laitvia, an Úcráin agus an Fhionlainn ag teastáil ón nGearmáin.
I ndiaidh Réabhlóid na Feabhra sa bhliain 1917, thit an tóin as na fórsaí slándála sa Rúis, an ghnáthchonstáblacht chomh maith leis na póilíní airm. Leis an éagmais seo a leigheas, bunaíodh fórsaí slándála neamharmtha ar dtús. I Mí na Márta agus i Mí Aibreáin, thosaigh na hiarrachtaí chun gardaí síochána - Cóir Chosanta - a bhunú in iardheisceart na Fionlainne. Faoin am seo a chuaigh an lucht oibre ag earcú fir le haghaidh a gcuid gardaí síochána féin. I dtosach báire, bhí an dá chineál gardaí ceaptha le bheith ag coimeád na síochána áitiúla, ach ansin, tháinig malairt cuma ar na cúrsaí. Na stailceanna a thosaigh sna monarchana agus sa talmhaíocht in Earrach na bliana 1917, chomh maith leis na trioblóidí a bhí ag dul leis an nganntanas bia níos deireanaí, agus imeachtaí den chineál seo, thaispeáin siad go raibh blas láidir den bhrúghrúpa pholaitiúil ar an dá shórt gardaí.
Creidtear go coitianta gur ceann de na cúiseanna ba mhó leis an gcogadh ná nach raibh fórsaí láidre slándála ná cosanta sa tír. Ní féidir a rá nach mbeadh cuid mhór den cheart anseo, ach is é an míniú is fearr le staraithe an lae inniu ná gur thit an tsochaí go léir as a chéile. In Earrach na bliana 1917, bhí aon rialtas amháin sa tír, is é sin, seanad Tokoi, ach ní raibh fórsaí maithe slándála ann. Le teacht an Fhómhair, bhí na cúrsaí bun os cionn leis an Earrach: ní raibh rialtas ceart ann, ach bhí dhá chineál fórsaí slándála ann. I ndeireadh na bliana 1917, tháinig an chumhacht fheidhmitheach chuici féin arís, agus thosaigh seanad Svinhufvud ag cur na síochána ar bun arís. Faoin am seo, áfach, bhí an dá chineál Gardaí tar éis cumhacht a thiomsú chucu féin beag beann ar an rialtas, agus nuair a chinn an Seanad arm oifigiúil na Fionlainne a ghairm de na Bána, phléasc cogadh amach idir iadsan agus na Dearga.
I rith an tSamhraidh 1917, bhunaigh coimeádaigh agus buirgéisigh cóir chosanta ar fud na tíre. Bhí 250-300 cór ann le teacht an Fhómhair. B'é coimeád na síochána ba phríomhthucaid le bunú na gcór seo, ach ar chósta thiar na tíre, thosaigh an mhíshástacht leis na reachtanna um choigistiú an bhia ag imirt a tionchair ar na cóir. In iardheisceart na tíre agus i gceantar Satakunta (timpeall ar Pori, Rauma, agus Kokemäki), bhí na cúrsaí ag dul chun teannais idir na feirmeoirí saibhre agus na scológa bochta. In oirthear na tíre, bhí na náisiúnaithe Fionlannacha an-ghníomhach ag iarraidh téisclim armtha a dhéanamh le go bhféadfaí an tír a scaradh agus a choinneáil scartha ón Rúis. I Mí na Nollag 1917, bhí 20,000 fear ar fiannas sna Cóir Chosanta, agus i gceann an chéad mhí eile, bhí an oiread eile ann - 40,000 ar fad. Fuarthas na raidhfilí ó cheannaithe arm i gCathair Pheadair agus i Viipuri (in oirthear na Fionlainne, inniu Vyborg sa Rúis). I ndiaidh na stailce móire i Mí na Samhna 1917, thosaigh na cóir chosanta éagsúla ag teacht le chéile leis na cuspóirí céanna a bhaint amach: na saighdiúirí Rúiseacha a ruaigeadh as an bhFionlainn, na Gardaí Dearga a choinneáil faoi smacht, an tsíocháin agus an tslándáil phoiblí a chur ar bun sa tír arís agus leas polaitiúil na mbuirgéiseach a chosaint. Níor éirigh leis na Cóir Chosanta, áfach, cur le chéile i gceart ach tamall i ndiaidh thús an chogaidh. An dóigh a raibh na Cóir Chosanta ag gníomhú beag beann ar a chéile in Eanáir 1918, chuir sé tuilleadh luais faoin bhforbairt i dtreo an chogaidh.
Ar dtús, ba leasc leis an bPáirtí Daonlathach Sóisialta gardaí síochána lucht oibre a bhunú. Na gardaí dearga a bunaíodh sa bhliain 1905, chuaigh siad chun cearmansaíochta ar an bpáirtí féin sa deireadh, agus mar sin, níor theastaigh ón bpáirtí an botún céanna a dhéanamh in athuair. Ar an 12 Bealtaine 1917, tháinig sean-Ghardaí na bliana 1905 le chéile i mórchruinniú Kaisaniemi i Heilsincí, agus bhí cruinnithe den chineál chéanna i dTampere agus in áiteanna eile freisin leis na sean-Ghardaí Dearga a athbheochan. Bhí an páirtí an-mhíshásta go rabhthas ag baint fola as an seancholm seo.
Ní féidir a rá gurbh ionann mar rud iad Gardaí Síochána an Lucht Oibre agus na Gardaí Dearga i dtús báire. In áiteanna, bhí idir Ghardaí Síochána agus Ghardaí Dearga ag druileáil, agus na Gardaí Síochána ní ba láidre, de ghnáth. I ndiaidh na diospóireachta faoi Acht na gCumhachtaí, chomh maith le scor na parlaiminte agus leis an olltoghchán nach raibh ag fabhrú don pháirtí, tháinig athrú dearcaidh ag na Daonlathaigh Shóisialta féin ar na Gardaí. Thairis sin, bhí a fhios ag Sóisialaithena Fionlainne go raibh Boilséivigh na Rúise ag beartú an chumhacht a shealbhú i gCathair Pheadair, agus theastaigh ó na Sóisialaithe san Fhionlainn aithris a dhéanamh orthu. Ar an 20 Deireadh Fómhair 1917 thug na ceardchumainn agus an páirtí ordú oifigiúil chun Gardaí Síochána a bhunú i Heilsincí chomh maith le háiteanna eile. Go bunúsach, theastaigh uathu nach n-earcófaí ach gníomhaithe iontaofa de chuid an Pháirtí agus na gceardchumann ina nGardaí. Bhí Gardaí Síochána an Lucht Oibre ceaptha leis an tsíocháin a choimeád agus a chosaint, ach san am céanna, ba ghléas nua iad le tuilleadh cumhachta a bhaint amach don eite chlé. Bunaíodh cuid mhaith Gardaí den chineál seo i nDeireadh Fómhair agus le linn na stailce móire i Mí na Samhna, nó bhí timpeall ar 350 díorma ann i ndiaidh na stailce. Bhí 30,000-35,000 fear ar fiannas i nGardaí an Lucht Oibre i ndeireadh na bliana 1917, agus iad ag dul chun tábhachta mar mheáchanlár cumhachta sa tír. Fuair na Gardaí seo an chuid ba mhó de na raidhfilí ó na Rúisigh.
I rith na stailce móire i Mí na Samhna 1917, chuaigh cuid mhór de Ghardaí Síochána an Lucht Oibre chun radacachais, díreach mar ab eagal le lucht ceannais an Pháirtí Dhaonlathaigh Shóisialta. Thosaigh siad ag déanamh foréigin ar dhaoine ar chúiseanna polaitiúla, agus iad ag iarraidh dul ó smacht an pháirtí, cosúil leis an mbliain 1905. Mar sin, bhí an Páirtí tar éis meáchanlár cumhachta nua a bhunú sa tír, díreach mar a rinne na buirgéisigh, nuair a chuir siad tús leis na Cóir Chosanta. Bhí na Cóir Chosanta féin ag éirí i bhfad ní ba mhíshásta leis na Gardaí Dearga, ó tuigeadh dóibh go bhféadfadh na Sóisialaithe radacacha réabhlóideacha a bheith dainséarach i ndáiríre. Ansin, chuaigh na coimeádaigh ag lorg cuidiú ón nGearmáin. Na gníomhaithe radacacha náisiúnaíocha a bhí ag iarraidh neamhspleáchas a bhaint amach don tír le cuidiú na Gearmáine, fuair siad tacaíocht phríomhshruth na mbuirgéiseach anois. Is dócha go bpléascfadh an cogadh cathartha amach chomh moch le Mí na Samhna 1917, dá mbeadh níos mó raidhfilí ag an dá chineál Gardaí.
Chomh deireanach le Mí na Nollag 1917, d'eisigh an Páirtí Daonlathach Sóisialta forógra oifigiúil ag áitiú gur chóir do Ghardaí an Lucht Oibre urraim a thabhairt don Pháirtí. Mar sin féin, i dtús na bliana 1918, dhiúltaigh na Gardaí Dearga ba láidre i ndeisceart na tíre - na cinn i Heilsincí, i gKotka agus i dTúrcú - do na forógraí seo, agus iad ag tabhairt dúshlán an Pháirtí go hoscailte. Bhí an lá ag na radacaigh, agus bhris an cogadh amach. San am céanna, thosaigh Arm Bán na Fionlainne ag forbairt ar dhúshraith na gCór Cosanta, agus sa deireadh, chuir an tArm seo cogadh ar Fhionlannaigh eile.
Is léir go raibh an chuid ba mhó de chosmhuintir an Pháirtí Dhaonlathaigh Shóisialta in aghaidh an réabhlóideachais agus an chogaidh chathartha. Iad siúd a ghlac an cinneadh deireanach, b'iad na ceannairí sin de chuid an pháirtí a bhí ag braiteoireacht idir an réabhlóid agus an parlaiminteachas ó Fhómhar na bliana 1917 ar aghaidh. Bhí cuid de na daoine measartha den bharúil gurbh fhearr scoilteadh glan a dhéanamh agus na radacaigh a chaitheamh as an bpáirtí. Ó bhí eagla ar an gcuid eile de lucht na measarthachta féin roimh na Cóir Chosanta, agus na Gardaí Dearga ag teastáil uathu mar sciath chosanta. Cosúil leis sin, bhí lucht na measarthachta ag cailleadh cumhachta ar an taobh eile den chlaí, agus iad siúd a bhí ag éileamh go gcuirfí na Dearga faoi chois le lámh láidir ag fáil tuilleadh tacaíochta.
I rith na bliana 1917, theip ar an dá bhloc cumhachta síocháin inmheánach na sochaí a shábháil. I Mí Eanáir 1918, chuaigh na cúrsaí go sciobtha chun géaradais, nó má rinne ceann den dá pháirtí a dhath as bealach - aon bheart feiceálach polaitiúil nó míleata - thug an páirtí eile cor in aghaidh an chaim ar an toirt. Ní raibh na Bána ná na Dearga fonnmhar chun comhréitigh, agus an dá thaobh ag déanamh téisclime chun cogaidh, ag ceannach raidhfilí agus lón cogaidh. Bhí na Gardaí Dearga fiú ag éirí bagrach ar lucht na measarthachta sa Pháirtí Daonlathach Sóisialta. Ar an 12 Eanáir 1918, bhronn an Pharlaimint na cumhachtaí ar an Seanad "an tsíocháin a dhaingniú" sa tír, le cuidiú na gCór Cosanta. Nuair a chuala na Gardaí Dearga iomrá air seo, tháinig an-deifir orthu ullmhú chun cogaidh. Ar ndóigh, bhí an dá thaobh ag áitiú ar lucht a leanúna go raibh na Gardaí de dhíth mar sciath chosanta ar an taobh eile.
Cuireadh gairm ar Carl Gustaf Emil Mannerheim, ginearál Fionlannach in Arm Impiriúil na Rúise dul i gceannas ar na Cóir Chosanta. Ar an 25 Eanáir 1918, gaireadh Arm Sheanad na Fionlainne de na Cóir Chosanta. Níor ghabh na Gardaí Dearga leor leis seo, go háirithe ó bhí siad ag dul i dtreise buíochas leis an gcoinsíneacht arm a bhí geallta ag Léinín agus a tháinig go dtí an Fhionlainn ar an 26-27 Eanáir. Thosaigh na chéad scliúchais idir an dá chineál gardaí ar an 17-20 Eanáir i Viipuri agus in áiteanna eile in oirthear na tíre, rud a raibh an dá thaobh ciontach ann. Ar an 26 Eanáir, chuaigh na fíor-Ghardaí Dearga agus Gardaí Síochána an Lucht Oibre le chéile in aon eagraíocht armtha amháin, mar atá, Gardaí Dearga na Fionlainne, agus cuireadh gairm shlógtha ar na gardaí seo ar an 27 Eanáir ar a haon déag a chlog iarnóna. I nDeisceart na hOstrabóitne, thosaigh na Cóir Chosanta ag dí-armáil na ngarastún Rúiseach ar an 28 Eanáir, de réir mar a d'ordaigh Mannerheim. Bhí Cogadh Cathartha na Fionlainne pléasctha amach.
Nuair a d'iompaigh géarchéim na Fionlainne ina cogadh cathartha, chuir an dá thaobh de phríomhchuspóir rompu féin an namhaid a chloí agus leas a lucht leanúna féin a chinntiú. Ní raibh ceachtar den dá thaobh ag cur in aghaidh neamhspleáchas na Fionlainne, ach bhí siad ag teacht salach ar a chéile faoi cé a bhí i dteideal na cumhachta polaitiúla agus cén déanamh ba chóir a chur ar struchtúr polaitiúil inmheánach na Fionlainne. Ón taobh eile de, bhí dornán daoine ar an dá thaobh nach raibh dóchasach as neamhspleáchas na Fionlainne, agus iad den tuairim gur chóir an tír a chur faoi choimirce na Rúise (mar a theastaigh ó dhaoine den chineál seo i measc na nDearg) nó na Gearmáine (mar a theastaigh óna leithéidí sin i measc na mBán). 
Dhréachtaigh Toscaireacht Phobail na Fionlainne, agus Kullervo Manner i gceannas uirthi, bille bunreachta don tír a bhí bunaithe ar smaointeachas Sóisialach Daonlathach, agus tionchar air ag bunreachtanna na Stát Aontaithe agus na hEilvéise. Bhí idéalachas Réabhlóid na Fraince le haithint ar an dréachtdhoiciméad seo chomh maith. Ar an 23 Feabhra 1918, chuir an Toscaireacht Phobail an bille seo faoi bhráid Phríomh-Chomhairle an Lucht Oibre, agus ar an 1 Márta, shínigh an Toscaireacht agus Rialtas Boilséiveach na Rúise conradh comhoibrithe le chéile.
Cuireadh i leith na nDearg, níos deireanaí, go ndéanfaidís poblacht Shóivéadach den tír dá ngnóthóidís an cogadh. Níorbh é sin an cuspóir a bhí ag an Toscaireacht Phobail féin ná ag lucht na measarthachta san Fhionlainn Dhearg. Ón taobh eile de, áfach, bhí Boilséivigh Fhionlannacha agus Gardaí Dearga radacacha ann agus iad i bhfad ní b'fhonnmhaire chun an Fhionlainn a aontú leis an Rúis Shóivéadach. Is dócha go mbeadh coimhlint bhinbeach idir an dá chineál Sóisialaithe - iad siúd a raibh neamhspleáchas ag teastáil uathu agus an dornán a bheadh sásta an Fhionlainn a Shóivéadú - dá mbeadh an lá ag na Dearga sa chogadh chathartha.
Bhí sé de chuspóir ag an Seanad i Vaasa an chumhacht i ndeisceart na tíre a bhaint amach don rialtas bhuirgéiseach in athuair. I ndiaidh an bhua sa chogadh, bhí cumhacht an rialtais le daingniú is le cinntiú le lámh láidir - le tacaíocht na gCór Cosanta nó fiú Arm Impiriúil na Gearmáine. Bhí cuid mhór de na Bána inbharúla nach raibh an iomarca daonlathais oiriúnach do na Fionlannaigh - féach na Dearga mar shampla - agus gur chóir srianta a chur leis an daonlathas trí chóras monarcach a chur ar bun. Bhí lucht na measarthachta ar an taobh Bán ag cur in aghaidh an mhonarcachais agus ladar na Gearmáine i gcúrsaí na Fionlainne, go háirithe i dtús an chogaidh. Cosúil leis sin, bhí an Ginearál Mannerheim agus na hóglaigh a fuair oiliúint in Arm na Gearmáine ag teacht salach ar a chéile faoi ról na Gearmáine. Bhí a fhios ag Mannerheim nach raibh na Gardaí Dearga thar moladh beirte mar shaighdiúirí agus nach raibh cuma ab fhearr ná sin ar arm na Rúise faoi láthair. Mar sin, bhí sé barúlach go dtiocfadh raidhfilí Gearmánacha isteach áisiúil, ach ní raibh saighdiúirí Gearmánacha ag teastáil uaidh. Bhí na hóglaigh - na "Jäger" - agus na gníomhaithe a d'earcaigh na "Jäger" den tuairim, arís, gur chóir don Fhionlainn comhoibriú go dlúth leis na Gearmánaigh. Chreid Mannerheim go mbeadh an lá leis na comhghuaillithe sa chogadh mhór, agus bhí cuspóirí pearsanta aige nach raibh teoranta don Fhionlainn. Is amhlaidh gur theastaigh uaidh an rialtas Boilséiveach a chloí i gcomhar le ginearáil Bhána na Rúise agus leis na Sasanaigh agus na Francaigh. Bhí Mannerheim agus na Bána eile ar aon fhocal, áfach, faoi chomh riachtanach agus a bhí sé tuilleadh tailte a shealbhú in Oirthear na Cairéile - bhí canúintí á labhairt ansin a bhí gaolmhar leis an bhFionlainnis, ach ní raibh na ceantair sin ina gcuid d'Ard-Diúcacht na Fionlainne riamh.
Ag caitheamh an chéad spléachadh duit ar chuspóirí agus ar ghníomhartha na Rúise Sóivéadaí san Fhionlainn, shílfeá go raibh siad ag teacht salach ar a chéile. Ar dtús, bhronn siad neamhspleáchas ar an bhFionlainn agus ar roinnt tíortha eile a bhí ag iarraidh slán a fhágáil ag an Rúis. Ina dhiaidh sin, áfach, d'fhorghabh na Sóivéadaigh cuid mhór de na tíortha seo arís, agus iad ag áitiú nach raibh siad ach ag teacht chun fortachta dá gcuid cairde ansin. Le fírinne, b'fhearr le Léinín an Fhionlainn a choinneáil faoi fhorlámhas na Rúise ar chúiseanna míleata agus fiú inmheánacha, ach b'éigean an tír a thabhairt suas. Bhí an Ghearmáin ag cur brú ar na Sóivéadaigh, agus na trúpaí Francacha agus Sasanacha ag dul i dtír sa Rúis féin le ladar a chur i gcúrsaí inmheánacha na tíre. Thairis sin, bhí sé ag dul rite leis na Boilséivigh greim a choinneáil ar an Rúis féin, agus an tír ina cíor thuathail i ndiaidh na réabhlóide. Mar sin, chuir Léinín an plána mín ar cheist na Fionlainne, agus é ag tabhairt le fios go raibh sé sásta saoirse a thabhairt do na Fionlannaigh faoi chroí mór maith, le teann na mórurraime a bhí aige do phrionsabal an fhéinchinntiúcháin náisiúnta. Nuair a bhris an cogadh amach sa bhliain 1918, áfach, chuidigh sé go fial flaithiúil leis na Gardaí Dearga san Fhionlainn. Dá mbeadh an lá leis na Dearga, mhaolódh sé go mór ar chruachás na mBoilséiveach. Is beag cabhair a bhí na Rúisigh in ann a thabhairt do na Dearga san Fhionlainn, agus iad féin i ndrocháit.
Fuair na Dearga dhá chineál tacaíochta ón Rúis Shóivéadach: idir raidhfilí do na Gardaí Dearga Fionlannacha agus shaighdiúirí, is é sin, trúpaí Rúiseacha a bhí dílis don rialtas Bhoilséiveach. Na trúpaí Impiriúla - iarshaighdiúirí de chuid Arm Impiriúla na Rúise - a bhí fágtha ar an mblár fholamh san Fhionlainn, bhí siad ag imeacht as an tír go tiubh téirimeach, agus Leon Trotscaí ag áitiú orthu an Fhionlainn a thréigean. Is é an cuspóir a chuir Trotscaí roimhe féin ná arm nua a chur i dtoll le chéile don Rúis Shóivéadach i gCathair Pheadair - Arm Dearg an Lucht Oibre agus na dTuathánach. Is é an ráiteas poiblí a chuala an saol mór ó Léinín ná: "Cuirfidh muid raidhfilí go dtí an Fhionlainn, ach staonfaidh muid ó thrúpaí a chur ansin, ó tháinig chun solais nach féidir na trúpaí a thrust." Mar sin féin, bhí an rialtas Sóivéadach ag cur trúpaí armtha go dtí an Fhionlainn chomh maith. Thairis sin, d'fhógair na Sóivéadaigh cogadh do "Ghardaí Bána frithréabhlóideacha na Fionlainne". Bhí siad míshásta, ar ndóigh, leis an dóigh a raibh na Fionlannaigh Bhána ag dí-armáil na dtrúpaí Rúiseacha i nDeisceart na hOstrabóitne, agus thairis sin, bhí siad dóchasach go mbrisfeadh réabhlóid Shóisialach amach i Lár na hEorpa chomh maith, faoi thionchar na Rúise. Bhí an Rúis chomh fannlag san am agus nach raibh i gceist le fógairt seo an chogaidh ach iarracht chun brú polaitiúil a chur ar an bhFionlainn.
Maidir le hImpireacht na Gearmáine, bhí cúiseanna cumhachta, eacnamaíochta agus míleata aici le ladar a chur i gcúrsaí inmheánacha na Fionlainne. Theastaigh ó na Gearmánaigh a n-úsáid féin a bhaint as acmhainní nádúrtha na tíre. Ó bhí Cathair Pheadair in aice le teorainn thoir na Fionlainne, shíl na Gearmánaigh go bhféadfaidís brú míleata agus polaitiúil a chur ar phríomhchathair na Rúise trí thrúpaí a chur ar garastún in Oirthear na Fionlainne. Thairis sin, bhí na Gearmánaigh buartha faoin ngníomhaíocht a bhí idir lámha ag Cabhlach Ríoga na Sasanach san Aigéan Artach agus chois Murmansk. D'iarr na náisiúnaithe Fionlannacha ar na Gearmánaigh dul i dtír san Fhionlainn i samhradh na bliana 1917, ach san am sin, b'é príomhchuspóir na Gearmáine ná conradh síochána a shíniú leis na Rúisigh, ionas go bhféadfadh an Ghearmáin iomlán a trúpaí a chaitheamh sa chathéadan thiar. Thosaigh na comhchainteanna síochána i mBrest-Litovsk i Mí na Nollag 1917, ach le linn na gcomhchainteanna, fuair na Fionlannaigh geallúint go raibh na hÓglaigh Fhionlannacha le teacht abhaile ón nGearmáin a thúisce agus ab fhéidir. Thairis sin, dhíol na Gearmánaigh 70,000 raidhfil leis na Cóir Chosanta. Ar an 10 Feabhra 1918, chinn Trotscaí ar éirí as na comhchainteanna, cé go raibh Léinín toilteanach an tsíocháin a shocrú leis na Gearmánaigh. Chomhairligh na Gearmánaigh cromadh ar an gcogaíocht arís, ó nach raibh síocháin ar bith le teacht. Anois, áfach, thug siad le fios do na gluaiseachtaí náisiúnaíocha san Fhionlainn agus sna tíortha eile a bhí ag iarraidh a neamhspleáchas a bhaint amach ón Rúis, - thug na Gearmánaigh le fios dóibh seo go dtiocfaidís chun fortachta dóibh ach iad cabhair a iarraidh ar an nGearmáin. Rinne an Seanadóir E. Hjelt mar a hiarradh air. D'ionsaigh na Gearmánaigh an Rúis ar an toirt, agus ní raibh na Rúisigh ábalta an t-ionradh a stopadh. Ar an 3 Márta 1918, shínigh Léinín an conradh síochána i mBrest-Litovsk, agus é sásta an Úcráin, an Pholainn, an Fhionlainn, agus na tíortha Baltacha a thabhairt uaidh. Bhí lucht ceannasaíochta an Airm Impiriúil sa Ghearmáin tar éis Léinín a chur go dtí an Rúis le súil is go n-éireodh leo síocháin chomh fabhrach seo a bhaint amach ón Rúis, agus fíoraíodh an dóchas anois.
Glactar leis go coitianta gur thosaigh na Gardaí Dearga ar an gcogaíocht ag a haon déag iarnóna ar an 27 Eanáir 1918, agus gur chrom na Bána ar an obair chéanna ag a trí réamhnóna ar an 28 Eanáir, is é sin, ceithre huaire an chloig níos déanaí. Ní raibh an scéal chomh simplí sin, nó roimhe sin féin, thosaigh an dá chineál Gardaí ag cur catha ar a chéile sa Chairéil - in Oirthear na Fionlainne - agus chuaigh na scliúchais sin an oiread i ngéaradas agus go raibh cogadh cathartha ar siúl ansin i bhfad roimh dheireadh Mhí Eanáir. Bhí cathair Viipuri, cathair mhór Oirthear na Fionlainne, ar ceann de na háiteanna ba tábhachtaí ó thaobh na cogaíochta de, agus creidtear go raibh lucht ceannasaíochta an dá chineál Gardaí ag saighdeadh a gcuid cairde i Viipuri chun gnímh. Theastaigh ón dá thaobh Viipuri a shealbhú, ach thairis sin, bhí cuid mhór raidhfilí agus trealamh cogaidh eile sa chathair a bhí de dhíth ar na Dearga agus ar na Bána araon.
Thosaigh an chogaíocht ar an 17-20 Eanáir 1918. Ar dtús, chreach na Dearga armlann an Chóir Chosanta áitiúil, ach go gairid ina dhiaidh sin, cheap na Bána coinsíneacht raidhfilí a bhí ag dul do na Dearga i Mikkeli. Ar an 21 Eanáir, d'iarr na Bána i Viipuri ar na cóir chosanta sna ceantair thuaithe máguaird teacht chun fortachta dóibh, agus ar an 22 Eanáir, shealbhaigh an mhuintir isteach seo stáisiún iarnróid na cathrach. Sa deireadh thiar thall, áfach, b'éigean dóibh cúlú ó lár na cathrach go Venäjänsaari. Lean an cathlán leis ag cur troda ar an 27 Eanáir i gKämärä taobh theas de Viipuri, áit ar stop sé na traenacha arm a bhí ag teacht ó Chathair Pheadair, agus na Gardaí Bána ag iarraidh na raidhfilí agus an lón cogaidh a bhí ag teacht ar na traenacha seo a sciobadh leo. Bhí na traenacha ag iompar na n-arm a bhí geallta ag Léinín do Ghardaí Dearga na Fionlainne, agus b'iad Eino Rahja agus Jukka Rahja - na deartháracha Boilséiveacha Fionlannacha - a bhí i gceannas ar na traenacha. Sa deireadh thiar, b'éigean do na Gardaí Bána an cath faoi na traenacha a thabhairt suas, agus bhain na traenacha amach Viipuri sa deireadh. B'iad na Dearga a d'fhan i gceannas ar an gcathair ar feadh tamaill.
Ghlac saighdiúirí Rúiseacha páirt sna scliúchais sa Chairéil, ach má ghlac féin, ní raibh ceannasaíocht ná comandracht ann a choinneodh faoi smacht iad. Bhí saighdiúirí Rúiseacha measctha tríd na Dearga a bhí ag cur troda ar na Bána sa chathair ar an 19 Eanáir agus ar an 22 Eanáir, ach d'fhan an chuid ba mhó den gharastún thiar sna beairicí, nó ní raibh de chroí acu an áit a fhágáil. Ar an 23 Eanáir, áfach, thug coimiseár cúrsaí cogaidh na Rúise, N. Podvoysky, ordú do na saighdiúirí Rúiseacha na Gardaí Bána sa cheantar a dhí-armáil. Idir an dá linn, bhí an cogadh idir na Bána agus na Dearga ag dul i ngéaradas go tiubh, nó bhí na Cóir Chosanta tar éis trúpaí Rúiseacha a dhí-armáil i Sortavala, Antrea, agus i Joensuu. An t-ordú seo a thug Podvoysky, ní raibh sé ag teacht le cinneadh an choiste réigiúnda Rúisigh, a bhí den tuairim gurbh fhearr do na saighdiúirí Rúiseacha gan ladar a chur i gcúrsaí inmheánacha na Fionlainne. Sa deireadh thiar, b'éigean do Podvoysky a ordú a tharraingt siar, nó ní raibh na saighdiúirí Rúiseacha i Viipuri sásta aird a thabhairt air pé scéal é.
Bhí lucht ceannasaíochta na nDearg i Heilsincí buartha faoin dóigh a raibh na Bána ag iarraidh na traenacha arm a stopadh, agus ar an 23 Eanáir, chuir siad gairm shlógtha ar na Gardaí Dearga timpeall an iarnróid ó Heilsincí go Cathair Pheadair. Bhí na Gardaí seo leis an iarnród agus na traenacha a chosaint ar na Bána. Rinne an ghairm shlógtha seo luas leis an réabhlóid san Fhionlainn. Mar shampla, bhí Kotka suite chois an iarnróid, agus na Gardaí Dearga ansin an-líonmhar agus an-láidir. Nuair a chonaic na Bána na sluaite Dearga seo ag máirseáil chun cogaidh, ní raibh siad mall ag tabhairt freagra. Ar an 22 Eanáir 1918, díreach nuair a bhí na Bána agus na Dearga ag troid a chéile timpeall Viipuri, chuir an Leifteanant Woldemar Hägglund (duine de na "Jäger", na hÓglaigh a tháinig ón nGearmáin), agus é i gceannas ar na Bána ansin, - chuir sé an sreangscéal seo chuig Mannerheim:
"Tá fir na Cairéile go léir ag dul chun cogaidh leis an tír a shaoradh ó náire na hainrialach. Tá muinín againn as fir chróga na hOstrabóitne go gcomhlíonfaidh siad a ndualgas chomh maith."
Le teacht na hoíche ar an 26 Eanáir, d'ardaigh na Dearga laindéar dearg ar thúr Áras an Lucht Oibre i Heilsincí mar chomhartha go raibh réabhlóid tosaithe sa chathair. Shealbhaigh na Gardaí Dearga Heilsincí ar maidin ar an 28 Eanáir. Thréig seisear Seanadóirí an phríomhchathair le haghaidh a thabhairt ar Vaasa, áit ar lean siad leo ag obair mar Sheanad Vaasa. D'fhéach Pehr Evind Svinhufvud, cathaoirleach an tSeanaid (is é sin, an Príomh-Aire), d'fhéach sé le Vaasa a bhaint amach ar eitleán de chuid chabhlach na Rúise, ach níor éirigh leis an eitleoir Fionlannach an t-inneall a thosú. Sa deireadh, thug an "Tarmo", bristeoir oighir Fionlannach, an Príomh-Aire go Taillinn san Eastóin, agus ina dhiaidh sin, rinne Svinhufvud a bhealach tríd an nGearmáin agus an tSualainn go Tuaisceart na Fionlainne. Níor éalaigh gach duine de na polaiteoirí buirgéiseacha go Vaasa. D'fhan Kaarlo Juho Ståhlberg agus Lauri Ingman, mar shampla, ar a seachnadh i Heilsincí go dtí gur tháinig na Gearmánaigh.
Ar dtús, bhí an cathlán idir an Fhionlainn Dhearg agus an Fhionlainn Bhán ag rith, a bheag nó a mhór, de réir na líne Pori - Ikaalinen - Kuru - Vilppula - Länkipohja - Padasjoki - Heinola - Mäntyharju - Savitaipale - Lappeenranta - Antrea - Rautu. Ar an dá thaobh, áfach, fágadh an dream "mícheart" i seilbh na corr-áite. San Fhionlainn Bhán, d'éirigh leis na Dearga Oulu, Tornio, Kemi, Raahe, Kuopio agus Varkaus a shealbhú. San Fhionlainn Dhearg, arís, bhí na Bána i gceannas ar Uusikaupunki, Siuntio, Kirkkonummi agus timpeallacht Porvoo. Níor mhair na hoileáin imdhruidte i bhfad, áfach. An cineál trúpaí a raibh an lámh in uachtar acu sna ceantair máguaird, ghabh siad na "bunáiteanna" seo i rith na Feabhra.
Bhí an-pháirt ag na hiarnróid sa chogadh seo, agus na trúpaí á n-iompar ar na traenacha. Mar sin, is iomaí cath a cuireadh faoi na hacomhail iarnróid cosúil le Haapamäki, Tampere, Kouvola agus Viipuri. Bhí timpeall ar 50,000-90,000 saighdiúir ag troid ar gach taobh i rith an chogaidh. Óglaigh - is é sin, saighdiúirí saorthoilteanacha - ab ea an chuid ba mhó de na Dearga. Ar an taobh bán, bhí timpeall ar 11,000-15,000 saighdiúir deonacha ag troid. An chuid eile de na trúpaí, ba choinscríofaigh iad, nó cuireadh an Coinscríobh Ginearálta i bhfeidhm san Fhionlainn Bhán ar an 18 Feabhra 1918. An chuid ba mhó de na hóglaigh a chuaigh san arm ar an dá thaobh ní raibh siad ach ar lorg tuarastail agus bia, ach ar ndóigh, is follasach go raibh tucaidí idéalacha ag cuid mhór acu freisin, agus ba mhinic a bhí a muintir ag cur brú orthu liostáil. Ar an taobh dearg, bunaíodh, fiú, complachtaí bansaighdiúirí, agus cailíní óga ag troid iontu - timpeall ar dhá mhíle bean ar fad. Bhí cuid mhaith déagóirí óga páirteach sa chogadh ar an dá thaobh, nach raibh ach 15 go 17 mbliana d'aois. 
B'iad na feirmeoirí agus an lucht léinn crann taca an Airm Bháin. Maidir leis na Gardaí Dearga, fir oibre ó na cathracha agus scológa bochta ón tuath a bhí ina mbunús.
I dtús an chogaidh, ó dheireadh Mhí Eanáir go lár na Márta, b'iad na Dearga a bhí ag ionsaí agus ag dul chun cinn. Ar dtús, b'é Ali Aaltonen a bhí ina cheannasaí ar an Arm, ina dhiaidh sin Eero Haapalainen. Tháinig triúracht cheannasaíochta i gcomharbas ar Haapalainen, a raibh Eino Rahja, Adolf Taimi, agus Evert Eloranta uirthi. D'fhág siadsan an cheannasaíocht ag Kullervo Manner ina ndiaidh. Ní raibh sé i bhfad ag teacht chun solais nach raibh na Dearga thar mholadh beirte mar fhórsaí armtha. Ní raibh mórán oiliúna míleata ar na hoifigigh ná ar na gnáthshaighdiúirí. Ar dtús, bhí na hurchair thaismeacha ní ba dainséaraí ná an lámhach a bhí ag teacht ó na trúpaí bána. Ní raibh eagraíocht cheart ar an arm ach an oiread. Dáiríre is ar éigean a bhí an t-arm dearg ag obair ar aon leibhéal ab airde ná an complacht. Toghadh na cinn chomplachta as measc na ngnáthshaighdiúirí ar vóta, rud a d'fhág go raibh siad an-éagsúil mar cheannasaithe. Ní raibh na Gardaí Dearga in ann mórán teannais ná eagla a sheasamh i machaire an áir, agus ba mhinic a tháinig táinrith agus scaipeadh na mionéan orthu. D'fhéadfadh trúpa iomlán saighdiúirí an cathéadan a thréigean agus filleadh abhaile.
Is léir gurb iomaí ceannasaí nua sciliúil a d'éirigh as measc na nGardaí Dearga trína ghaisce a thaispeáint go praiticiúil. Fir den chineál seo ab ea Hugo Salmela, Mikko Kokko, Oskari Rantala agus Jalmari Parikka. Níor leor cupla fear a raibh éirim cheannasaíochta acu, áfach, le fadhbanna na nGardaí Dearga go léir a fhuascailt. D'fhéach na Dearga leis an ngalar a leigheas trí Scoil Mhíleata Kallio a bhunú i gceantar Kallio i Heilsincí le hoiliúint a chur ar oifigigh nua Dhearga, ach briseadh an cogadh ar na Dearga sula raibh an chéad chúrsa críochnaithe. Sa deireadh, chuaigh ionsaithe na nDearg in abar faoi lár Mhí na Márta, ó bhí an misneach ag teip ar na gnáthshaighdiúirí, agus na scileanna oirbheartaíochta gann ag na hoifigigh.
Bhí an-fhrustrachas ar na Dearga nuair a fuair siad amach nach raibh mórán maithe iontu le cogadh a chur, agus is féidir a mhaíomh gurbh é an frustrachas seo ba chúis le cuid mhór den Sceimhle Dearg. D'éirigh leis na Dearga, áfach, an-troid a chur ar a son i Hauho agus i dTuulos nuair a bhí an tAibreán ag druidim chun deiridh. Sna cathanna seo, bhí na Dearga ag cosaint na sibhialtach a bhí ag éalú leo go dtí an Rúis roimh na trúpaí Bána, ach bhí an cogadh caillte cheana féin.
Bhí arm na Rúise ag titim as a chéile le teann tuirse agus lagmhisnigh i ndiaidh an chogaidh fhada. Mar sin, níor ghlac saighdiúirí Rúiseacha páirt sna cathanna mórán, ach amháin sa chuid den Chairéil a bhí ag críochantacht le Cathair Pheadair. I bhFómhar na bliana 1917, bhí timpeall is céad míle fear de chuid shean-Arm Impiriúil na Rúise ar garastún sa tír. Nuair a bhí an bhliain 1917 ag druidim chun deiridh, bhí an uimhir seo ag dul i laghad go tiubh, nó bhí na saighdiúirí ag fágáil na tíre mar a bhí pleanáilte, ach thairis sin, is iomaí fear a thréig an t-arm scun scan, gan chead a iarraidh ar aon duine. I dtús an Chogaidh Chathartha, bhí timpeall is seachtó míle saighdiúir Rúiseacha fágtha san Fhionlainn, agus nuair a chuaigh Síocháin Brest-Litovsk i bhfeidhm idir an Rúis Shóivéadach agus an Ghearmáin ar an 3 Márta 1918, ní raibh ach tríocha míle acu fanta. Le teacht an Aibreáin, bhí an chuid ba mhó de shaighdiúirí na hImpireachta glanta leis as an tír.
Sa deireadh, ní raibh ach 7,000-10,000 saighdiúir Rúiseacha páirteach in imeachtaí an Chogaidh Chathartha san Fhionlainn. Bhí cuid acu ar garastún sa tír ó thús ama, agus tháinig an chuid eile ó Chathair Pheadair le linn an chogaidh. Níor éirigh leis na Dearga mórán de na fir seo a chur ag troid ach an oiread: ní raibh ach cupla míle acu i bpáirc an áir ag aon am ar leith. Ón taibh eile de, bhí oifigigh Rúiseacha ag cabhrú leis na Dearga go deireadh na Feabhra, cosúil leis an gCoirnéal M. Svetchnikov in Iarthar na Fionlainne agus I. Yeremeyev in oirthear na tíre. Ní raibh an comhoibriú ag dul go maith, áfach, nó ní raibh Fionlainnis ag na Rúisigh ná mórán Rúisise ag na Fionlannaigh, agus ní raibh muinín ag an dá dhream as a chéile ach an oiread. Fiú nuair a bhí na Dearga ag ionsaí, agus na Rúisigh ag cuidiú leo, ní raibh siad ábalta líne an chathéadain a aistriú ó thuaidh.
Nuair a thosaigh na Gearmánaigh agus na Rúisigh ag cur cogaidh ar a chéile in athuair ar an 18 Feabhra 1918, haistríodh cuid mhór trúpaí Rúiseacha go Cathair Pheadair, agus ní raibh siad le filleadh go dtí an Fhionlainn. Bhí an Rúis Shóivéadach ag tacú leis na Dearga i gcónaí trí raidhfilí agus lón cogaidh a chur chucu, ach ní rabh tuilleadh saighdiúirí ag teacht anoir. Bhí trúpaí Rúiseacha gníomhach i gCuing na Cairéile go deireadh an chogaidh, agus iad ag tacú leis na Dearga ansin, ach b'é an rud ba mhó a bhí i gceist acu ansin ná Cathair Pheadair a chosaint.
Dhí-armáil na Bána na trúpaí Rúiseacha i nDeisceart na hOstrabóitne ón 28 go dtí an 31 Eanáir, agus ní raibh mórán achrainn ann. An Coiste Réigiúnda, a bhí ag déanamh ionadaíocht na Rúise san Fhionlainn, thug sé le fios ar an 24 Eanáir don tSeanad i Vaasa go raibh na trúpaí Rúiseacha "á gcur abhaile mar a bhí pleanáilte". Ar an 30 Eanáir, d'eisigh an Seanad i Vaasa agus Ceanncheathrú an Ghinearáil Mannerheim in éineacht forógra do na saighdiúirí Rúiseacha, ag rá nach raibh "arm na bhfeirmeoirí Fionlannacha" ag cur cogaidh ar na saighdiúirí Rúiseacha. Ón taibh eile de, áfach, is í an bholscaireacht a fuair gnáthshaighdiúirí na mBán le cloisteáil gurbh iad na Rúisigh na príomhnaimhde. Cuid mhór de na hoifigigh Rúiseacha a bhí fanta san Fhionlainn, thacaigh siad leis na Bána. I dtús na bliana 1918, d'ordaigh an rialtas Sóivéadach do na garastúin Rúiseacha san Fhionlainn neodracht a chleachtadh i leith chúrsaí inmheánacha na Fionlainne, agus d'eisigh cupla coiste áitiúil de chuid na saighdiúirí Rúiseacha forógraí neodrachta dá gcuid féin. Mar sin, bhí na hoifigigh Rúiseacha anseo agus ansiúd ag comhoibriú go dlúth leis na Cóir Chosanta. Chabhraigh an Leas-Aimiréal Nikolay Podgurskiy, ceannasaí an chabhlaigh chosanta Rúisigh i Murascaill na Bóitne, leis an nGinearál Mannerheim an garastún Rúiseach i Vaasa a dhí-armáil.
In éiric na tacaíochta a fuair sé ó na hoifigigh Rúiseacha, d'fhéach Mannerheim chuige go bhfaighfidís tuarastal, aíocht, agus bia. D'fhág se cead a gcos acu i Vaasa chomh maith. I Seinäjoki, d'fhan na trúpaí Rúiseacha ina seanáit. Gheall Mannerheim do na Rúisigh go bhfaighfidís coimirce aistir as an tír agus go dtabharfaí a gcuid arm ar ais dóibh ag an teorainn. Ní raibh Mannerheim ábalta an gealltanas seo a chomhlíonadh, áfach. Nuair a tháinig na hÓglaigh ón nGearmáin go Vaasa, d'athraigh an dearcadh ar na Rúisigh go mór. Cuireadh na Rúisigh faoi ghlas i gcampaí géibhinn, agus na trúpaí Bána ag baint a n-úsáide féin as raidhfilí na Rúiseach. I dtús an chogaidh, d'éirigh ina chath idir na Bána agus na Rúisigh i Ruovesi, Vilppula, chois Mäntyharju agus sa Chairéil.
Faoi lár Mhí na Márta 1918, fuair na Bána an lámh in uachtar, agus bhí an chóir leo go deireadh an chogaidh. B'í proifisiúntacht na n-oifigeach, thar aon rud eile, a shocraigh an scéal. An chuid ba mhó de na hoifigigh Bhána, bhí seal caite acu ar fiannas in Arm Impiriúil na Rúise. Thairis sin, bhí óglaigh eachtrannacha ann, chomh maith leis na hÓglaigh Fhionlannacha a tháinig ón nGearmáin. Bhí 1300 duine de na hóglaigh seo, na "jääkärit", páirteach sa chogadh. Dá réir sin, bhí na Bána níos eolaí ar oirbheartaíocht agus ar straitéis an chogaidh, ar phleanáil agus ar fheidhmiú na n-oibríochtaí. Ón taobh eile de, ba léanmhar an scéal é go ndeachaigh na "jääkärit" go dtí an Ghearmáin le bheith in ann saoirse a bhaint amach dá dtír, agus gur tháinig siad abhaile le cath a chur ar chuid dá muintir féin. Lucht oibre a bhí i gcuid de na "jääkärit" féin, agus chaithfidís cogadh a chur ar a muintir agus ar a n-aicme féin. Le fírinne, d'fhan thart ar dhá chéad fear de na hóglaigh seo thiar sa Ghearmáin, agus ní raibh siad páirteach i gcogadh cathartha na Fionlainne ar aon nós.
Maidir leis na gnáthshaighdiúirí sna Gardaí Dearga, is iomaí fear acu nach bhfuair mórán oiliúna ach oiread leis na Dearga. D'fhéadfadh na saighdiúirí a bheith ag siúl leo go hoscailte trasna an mhachaire, gan a bheith ag iarraidh dul ar foscadh ó philéir an namhad, agus iad ag scaoileadh rompu gan aimsiú gan aidhmeáil. Cosúil leis na Dearga, d'fhéadfadh na Bána an cathéadan a thréigean as a stuaim féin le scíth a ligean, gan a thuiscint cé chomh dáiríre a bhí an cás ina raibh siad. Rinne na Cóir Chosanta cupla iarracht le hoiliúint chogaidh a sholáthar dá gcuid saighdiúirí i scoileanna tacair i Vöyri agus i Vimpeli, ach tríd is tríd, b'iad na "jääkärit", na hÓglaigh Fhionlannacha in Arm na Gearmáine, an t-aon dream amháin a raibh idir oiliúint mhíleata orthu agus taithí ar an gcogaíocht acu.
Bhí na cúrsaí idé-eolaíochta ag déanamh scime do lucht ceannais na mBán chomh maith. Shíl siad gurbh fhéidir nach mbeadh cuid mhór de na saighdiúirí sásta cogadh a chur ar na Dearga Fionlannacha. Ní raibh na feirmeoirí beaga ó Lár na Fionlainne agus ón Tuaisceart ní ba saibhre ná an lucht oibre ar an taobh Dearg, agus d'fhéadfaidís, fiú, tuiscint áirithe a léiriú do thucaidí cogaíochta na nDearg. Mar sin, chuir bolscaireacht na mBán an-bhéim ar ról na Rúiseach sa chogadh agus ar chomhoibriú na nDearg leis na Rúisigh. An coinscríobh a cuireadh i bhfeidhm sa chuid Bhán den tír, chuir sé d'iallach ar gach fear dul sna saighdiúirí, iad siúd san áireamh a d'fhéadfadh a bheith fabhrach do na Dearga sa chuid sin den tír. Ón taobh eile de, áirítear gur staon timpeall is 30,000 fear ó dhul in Arm na mBána cé go raibh siad in aois inchoinscríofa, toisc go raibh luiteamas acu leis na Dearga, agus iad drogallach cogadh a chur ar lucht a gcomhbharúla. Is gá a lua freisin go raibh cuid mhór de mhuintir na tuaithe cráifeach go maith, agus iad ag cur in aghaidh an tSóisialachais, ó shíl siad gurbh ionann é agus aindiachas agus éigreideamh. 
I dteanga na saighdiúireachta, is gnách "Gardaí" a thabhairt ar thrúpaí den chéad scoth a bhfuil traidisiún ar leith agus "ethos" ar leith acu, cf. mar shampla, na "Coldstream Guards" in Arm na Breataine Móire. An dóigh a n-úsáidtear an téarma sin ("kaarti" as Fionlainnis) i gcoimhthéacs an Chogaidh Chathartha san Fhionlainn, níl sé ag teacht go rómhaith leis an traidisiún míleata. Ní scothdhíormaí a bhí i gceist leis na "Gardaí" san Fhionlainn ar aon nós, ach díormaí tacair a hearcaíodh as measc na cosmhuintire.
B'é an beart cogaidh ba tábhachtaí dá ndearna na Bána ná Cath Tampere ón 16 Márta go dtí an 6 Aibreán 1918. De thoradh an chatha, shealbhaigh na Bána an áit ba mhó tionsclaíochta sa tír ó na Dearga. Ullmhúcháin don chath faoi Tampere ab ea an briseadh tríd an bhfronta a rinne na Bána i Länkipohja i gceantar Längelmäki taobh thoir thuaidh den chathair, chomh maith leis na cathanna lastuaidh agus taobh thiar thuaidh de Tampere ar feadh na líne a rith trí Vilppula, Kuru, Kyröskoski agus Suodenniemi. Nuair a bhuaigh na Bána na cathanna i Lempäälä ar an 24 Márta agus i Siuro ar an 26 Márta, bhí Tampere imdhruidte ag na Bána.
Bhí cath Tampere ar an gcath ba mhó a cuireadh i gCríoch Lochlann riamh, agus 16,000 saighdiúir páirteach ann ar an taobh Bán, 14,000 ar an taobh Dearg. Faoin am seo, bhí na Dearga ag éirí cleachta ar an gcogadh, agus iad dáigh dána dásachtach ag cosaint na cathrach. Níor thaise do na Bána ach an oiread, nó chuir siad rogha a dtrúpaí sa chath. Ar Dhéardaoin Mandála na Fola, an 28 Márta, bhí na Dearga ábalta fanacht ar foscadh agus aimsiú ceart a fháil, agus d'éirigh leo an-éirleach a dhéanamh ar na Bána. Maraíodh leathchéad fear de na hóglaigh a fuair oiliúint sa Ghearmáin, agus chaill aonaid áirithe san Arm Bán níos mó ná fear as gach beirt.
An t-ionsaí a shocraigh an scéal sa deireadh, cuireadh tús leis le lámhach láidir airtléire a bhí dírithe ar lár na cathrach, ar an 3 Aibreán 1918. Bhí trúpaí an dá thaobh ag cur troda faoi gach teach, mar is dual do chathanna cathrach. San am seo, freisin, ní raibh mórán eachtrannach páirteach sa chathair, nó bhí an chuid ba mhó de na Rúisigh glanta as an tír, agus ní raibh teacht na nGearmánach ach ar na bacáin.
Maraíodh 700-900 duine de na Gardaí Bána. Chaill na Gardaí Dearga 1,000-1,500 duine, ina measc Hugo Salmela, duine de na hoifigigh ab fhearr dá raibh acu. Cimíodh 11,000-12,000 Garda Dearg. Fuair 71 sibhialtach bás, an chuid ba mhó acu faoi chith na n-urchar as na gunnaí móra airtléire. Chuaigh cuid mhór de na sibhialtaigh ar lorg foscaidh sna teampaill, ar nós Ard-Eaglais Tampere agus in Eaglais Alastair ("Aleksanterinkirkko"). Chuaigh ceantair áirithe den chathair, go háirithe Tammela agus Kyttälä, de dhroim an tsaoil go hiomlán.
I ndiaidh chath Tampere, thréig na Dearga iarthar na tíre. Bhí cathanna móra á gcur in oirthear na Fionlainne i gcónaí, go háirithe timpeall Viipuri. Ghabh na Bána an chathair sin ar an 29 Aibreán. Bhí 18,500 saighdiúir Bán agus 7,000 duine de na Gardaí Dearga páirteach sa chath seo. Fuair leathchéad fear de na Bána bás sa chath seo, agus dealraíonn sé gur bhásaigh deichniúr nó dáréag ar an taobh Dearg in aghaidh gach Garda Bán acu siúd. Cimíodh na mílte Dearga freisin, agus tháinig na Bána i seilbh an-chreiche: trí chéad gunna mór airtléire, dhá chéad inneallghunna, traein armúrtha, agus cuid mhór bia agus lón cogaidh.
Nuair a bhí na Gardaí Bána díreach ag ionsaí Dheisceart na Fionlainne ar chathéadan leathan, tháinig díormaí Gearmánacha i dtír i Hanko ar an 3 Aibreán 1918 faoi cheannas an Mhaor-Ghinearáil Rüdiger von der Goltz, deich míle saighdiúir ar fad. Thairis sin, tháinig díorma eile i dtír i Loviisa ar an 7 Aibreán. Trí mhíle saighdiúir Gearmánacha a bhí ann agus iad faoi cheannas oifigigh dar shloinne Brandenstein. Roimhe sin, bhí siad ar garastún i dTaillinn san Eastóin. Na saighdiúirí a bhí ag ascnamh leo ó Hanko, bhain siad amach Heilsincí ar an 10 Aibreán, agus d'éirigh ina chath idir iad agus na Dearga sa chathair. Ceithre lá ina dhiaidh, bhí na Dearga cloíte acu. Fuair na Gearmánaigh cabhair ó na Bána a bhí ar a seachnadh sa chathair, agus ghlac cupla míle acu siúd páirt sna cathanna. Ar an 21 Aibreán, thit Hyvinkää leis na Gearmanaigh, agus ar an 22 Aibreán, shealbhaigh siad Riihimäki. Ceithre lá ina dhiaidh sin, ghabh siad Hämeenlinna. Na Gearmánaigh a tháinig i dtír i Loviisa, shroich siad Lahti ar an 19 Aibreán, agus nuair a chuaigh siad i seilbh na háite, sháigh siad isteach ding idir Dearga an Oirthir agus Dearga an Iarthair. Le cuidiú na nGearmánach, fuair na Bána an ceann is fearr ar na Dearga go sciobtha. Ón taobh eile de, bhí an Fhionlainn faoi smacht ag na Gearmánaigh anois.
Níor ghlac an tSualainn páirt i gcogadh cathartha na Fionlainne, ach fuair ceanncheathrú na mBán tacaíocht agus cabhair ó 84 oifigeach deonach Sualannach. Thairis sin, tháinig díorma d'óglaigh Shualannacha go dtí an Fhionlainn faoi cheannas an Chaptaein Hjalmar Frisell le troid ar son chúis na mBán. Ní raibh ach timpeall ar leathchéad saighdiúir ann nó níos lú fós, agus b'fhearr cathlán a thabhairt ar an "mbriogáid" seo.
Thairis sin, áfach, d'fhéach saighdiúirí Sualannacha le hOileáin Åland idir an Fhionlainn agus an tSualainn a shealbhú ar an 15 Feabhra 1918. Is í an tSualainnis an t-aon teanga amháin a labhraítear sna hoileáin, agus thug an tSualainn le fios gur "iarr muintir Åland orthu teacht chun fortachta" do na hoileáin. Is dóichiúla, áfach, go raibh lucht rialtais na Sualainne buartha faoi chomh cóngarach agus atá na hoileáin do phríomhchathair a dtíre. Ar an 5 Márta 1918, áfach, chuaigh na Gearmánaigh i dtír sna hoileáin, agus b'éigean do na Sualannaigh filleadh abhaile. Bhí an duine deireanach acu bailithe leis i dtús Mhí Bhealtaine.
Na haerfoirt mhíleata a bhí ag na Rúisigh san Fhionlainn, stop siad ag obair, nuair a d'fhill na heitleoirí go dtí an Rúis, agus an chuid ba mhó acu meáite ar pháirt a ghlacadh i gcogadh cathartha na tíre seo ar thaobh na "mBán" ansin. Fágadh dornán d'eitleáin Rúiseacha ag na Dearga, go háirithe muireitleáin - is é sin, eitleáin nach raibh ábalta tuirlingt ach ar an uisce. Ní raibh eitleoirí Fhionlannacha ar fáil, agus mar sin, d'earcaigh na Dearga cupla eitleoir Rúiseach a bhí fágtha san Fhionlainn. Thosaigh eitleoireacht na nDearg i gceart, nuair a cuireadh cúig eitleán ó Viipuri go Riihimäki faoi dheireadh Mhí Feabhra.
Bhunaigh na Dearga aerscuadrúin i Heilsincí, i dTampere, in Utti in aice le Kouvola, agus i Viipuri. Ní féidir a rá go mbeadh "aerfhórsa" ag na Dearga, nó bhí gach aerscuadrún ag oibriú mar chuid de na trúpaí ar chathéadan a réigiúin féin. Bunaíodh scoil eitleoireachta i Heilsincí, ach níor chríochnaigh aon duine de na daltaí a chúrsa sular ghabh na Gearmánaigh agus na Bána an chathair. Maidir leis na heitleáin a tháinig go Riihimäki, fuair scuadrún Tampere dhá cheann acu agus cuireadh an chuid eile go Kouvola. Na heitleáin a cuireadh go Tampere, b'eitleán spiaireachta ceann acu, den tíopa Nieuport 10, agus b'eitleán trodaíochta an ceann eile, den chineál Nieuport 17. Chuaigh ceithrear eitleoirí Rúiseacha go Tampere freisin, maille le seisear meicneoirí, agus rinneadh an chéad eitilt chogaidh ar an 1 Márta 1918.
Dealraíonn sé go raibh dhá eitleán eile ag na Dearga ar an bhfronta thoir. Shealbhaigh na Bána cupla eitleán roimh dheireadh an chogaidh, agus an chuid eile ina dhiaidh, murar scriosadh sa chath iad. Bhíodh na heitleáin ag bailiú faisnéise, ag caitheamh buamaí nó duilleoga bolscaireachta agus ag iarraidh suíomh na hairtléire naimhdí a aithint, ach ní raibh mórán maithe iontu. Bhí cúiseanna éagsúla leis seo: ní raibh an cheannasaíocht ag oibriú go maith, agus bhí drochbhail ar na heitleáin, nó níor bhac na meicneoirí le caoi cheart a chuir orthu. Bhí na heitleoirí Rúiseacha féin ar nós cuma liom.
Fuair na Bána eitleáin ón tSualainn, agus tháinig siad i seilbh roinnt eitleán a d'fhág na Rúisigh ina dhiaidh. Tugadh ceithre eitleán, ceann acu den tíopa Morane-Saulnier Parasol agus an chuid eile den tíopa N.A.B. Albatros, ón tSualainn faoi dheireadh Mhí Feabhra. Bronntanais a bhí i gceist le dhá Albatros, agus ceannaíodh an tríú ceann ar airgead síos. Bhí sé de rún ag na Bána úsáid a bhaint as na heitleáin le tacaíocht a sholáthar do na trúpaí, ach ní raibh na heitleáin seo rófhreastalach ar imthoscaí an chogaidh chathartha. Ní raibh eitleoirí Fionlannacha ar fáil do na Bána ach an oiread, agus b'éigean dóibh dul i muinín eitleoirí agus meicneoirí Sualannacha. Fuair an Leifteanant Bertil Mårtenson oiliúint an eitleora sa Ghearmáin, ach d'fhan sé sa tír sin le heitleáin a cheannach don Fhionlainn, ionas nár ghlac sé páirt ar bith sa chogadh chathartha. I rith an chogaidh, bhí 29 Sualannach, 7 Rúiseach, 4 Fionlannach agus 2 Danmhargach ag eitilt in aerfhórsa na mBán. Ní raibh i gceist ach spiaireacht agus bailiú faisnéise. Tháinig eitleoirí Ghearmánacha in éineacht leis na trúpaí Gearmánacha, ach ní raibh ról tábhachtach ag na heitleáin Ghearmánacha sa chogadh ach an oiread.
Bhí an foréigean polaitiúil - an Sceimhle Dearg agus an Sceimhle Bán, mar a deirtear - fite fuaite le cogadh na bliana 1918. Ba chúis náire don dá thaobh an oiread daoine is a cuireadh chun báis gan chúis ceart, agus rinneadh iarrachtaí na básuithe a mhíniú mar fhoréigean primitíbheach nach raibh go díreach ag teastáil ó aon duine de lucht an cheannais. Is é tuiscint na staraithe ar an mbliain 1918 inniu gur cuid dhoscartha den chogaíocht féin a bhí i gceist le sceimhliú na sibhialtach. Fuair an oirbheartaíocht seo spreagadh ó na cogaí cathartha a cuireadh roimh an gceann seo, ó na feachtais fhorleathana sceimhlithe le linn an Chéad Chogadh Domhanda, agus ón bhforéigean polaitiúil a bhí ag éirí coitianta san Fhionlainn roimh an gcogadh cathartha. B'é ba chuspóir leis an sceimhliú ná struchtúir chumhachta an namhad a scrios agus lagmhisneach a chur ar lucht a leanúna. Díoltas pearsanta nó áitiúil a bhí i gceist i gcéatadán áirithe de na básuithe, ach glactar leis go raibh an tríú cuid den Sceimhle Dearg pleanáilte d'aonturas ag lucht ceannais na nDearg. Maidir leis an Sceimhle Bán, tharla an chuid ba mhó de nuair a ghabh na Bána na críocha Dearga, agus is dóigh leis na staraithe gur cogaíocht phleanáilte eagraithe a bhí i gceist leis. Bhí an dá rialtas - idir Thoscaireacht Pobail na nDearg i Heilsincí agus Seanad na mBán i Vaasa - ag áitiú go raibh siad in aghaidh oirbheartaíocht an sceimhle. 
B'iad na Colúin Reatha (Fionlainnis: "lentävät osastot", nó "díormaí eitilteacha") a rinne an chuid ba mhó de na hainghníomhartha ar an dá thaobh. Is éard a bhí i gceist leis na Colúin Reatha ná trúpaí bailithe faisnéise nó trúpaí ruathair nach raibh beann ar bith acu ar lucht ceannais áitiúil nó réagúnda na nDearg nó na mBán - bhí siad ag fáil a gcuid orduithe go díreach ó cheanncheathrú na nDearg nó na mBán. Bhí 10-80 saighdiúir i gcolún den chineál seo, agus capaill acu mar ghléas taistil. De ghnáth, bhí siad ní b'óige ná na Gardaí ar an bhfronta, nó d'fhéadfá teacht ar dhéagóirí óga sna colúin seo nach raibh ach trí nó ceithre bliana déag d'aois acu. Bhí fear fásta i gceannas ar na buachaillí seo, agus iad umhal dá údarás doshéanta. Bhíodh na colúin reatha ag bailiú faisnéise, ag déanamh ionsaithe tobanna i stíl treallchogaíochta, ag bású daoine a fuair breith an bháis nó ag marú rompu gan fios fátha ná siocair.
Mharaigh na Dearga timpeall ar mhíle go leith de shibhialtaigh sna críocha a bhí sealbhaithe acu. Básaíodh cuid mhaith acu i rith na Feabhra, nó timpeall ar sheacht gcéad duine. I Mí an Mhárta, mhaolaigh go mór ar an sceimhle, ach nuair a bhí an cogadh ag teip ar na Dearga agus an Bhealtaine ag teacht, chrom na Dearga ar a gcuid cimí a mharú arís. Is é an cuspóir a bhí leis an Sceimhle Dearg ná iad siúd a mharú a d'fhéadfadh a bheith báúil leis na Bána, toisc go raibh a leithéid de stádas acu sa tsochaí - is é sin, gníomhaithe de chuid na gCór Cosanta, tiarnaí talún, feirmeoirí saibhre, polaiteoirí, póilíní, múinteoirí, státseirbhísigh arda, bainisteoirí tionsclaíochta agus rachmasóirí. Mharaigh na Dearga cuid mhór ministrí de chuid na hEaglaise Liútaránaí, nó go háirithe faoin tuath, ba chuid den chóras traidisiúnta cumhachta iad, de réir na tuisceana a bhí ag na Dearga do na cúrsaí seo.
Tharla cuid mhór d'ainghníomhartha na nDearg timpeall Kouvola nó sa cheantar in aice le Toijala. Is gnách "lárphointí an sceimhle" a thabhairt ar na háiteanna seo. Maraíodh 300-350 duine ansin. Ní mór eirleach Suinula a lua freisin. I Suinula i gceantar Kangasala, mharaigh na Dearga cúigear ball déag den Chór Chosanta áitiúil ar an 31 Eanáir. Ar an 25 Aibreán, cuireadh 23 cime chun báis i Lappeenranta, agus ar an 27 Aibreán, básaíodh 30 cime i bpríosún Viipuri. Thairis sin, básaíodh aon chime déag i gColáiste Pori ar an 6 Feabhra, agus lámhachadh seisear oibrí déag de chuid an chomhlachta úd A. Ahlström ar theorainn Pori agus Noormarkku, i Koliahde, ar an 10 Márta 1918.
Sa Sceimhle Bán, maraíodh idir lucht ceannais de chuid na nDearg agus dhaoine de na gnáthcheannairceoirí agus de lucht a dtacaíochta. Cuireadh an bhéim ba mhó orthu siúd a bhí i gceannas ar na Gardaí Dearga, a raibh lámh acu i gcúrsaí riaracháin na nDearg nó a ghlac páirt sa chogadh nó sa Sceimhle Dearg. B'iad na saighdiúirí Rúiseacha ba mhó a bhí thíos leis na básuithe i ndiaidh na gcathanna. Sa deireadh thiar thall, fuair timpeall ar 7,000 - 10,000 duine bás sa Sceimhle Bán, i bhfad níos mó ná sa Sceimhle Dearg. Ní san am céanna a thit an dá Sceimhle amach. I dtús an chogaidh, i bhFeabhra na bliana 1918, maraíodh timpeall ar 350 duine. Sa chéad mhí eile, cuireadh 500 duine chun báis, ach i rith an Aibreáin agus na Bealtaine, chuaigh an Sceimhle Bán go mór mór chun méadaíochta, nó lámhachadh beagnach dhá mhíle san Aibreán, agus níos mó ná ceithre mhíle sa Bhealtaine. Thosaigh an Sceimhle Bán i ndáiríre, nuair a gabhadh Varkaus, cathair a raibh na Dearga ina seilbh, agus í imdhruidte ag na Bána ó gach taobh. Nuair a ghabh na Bána an áit, agus na Gardaí Dearga cimithe acu, deirtear gur mharaigh siad duine as an deichniúr de na cimí, agus gur caitheadh crainn ar an té a chuirfí chun báis. Mar sin, is gnách "Crannchur Huruslahti" a thabhairt ar na básuithe i Varkaus - loch is ea Huruslahti a bhfuil an chathair tógtha ar an dá thaobh de. Is é fírinne na staire mar a thuigtear inniu é, áfach, ná gur tugadh aird ar ról na ndaoine sna Gardaí Dearga, agus go ndearnadh iarrachtaí gan ach an lucht ceannais a bhású.
Tharla sluamharú eile in ospidéal Harmoinen ar an 10 Márta 1918. Ní bhfuair ach triúr daoine déag bás, ach bhí siombaileachas an-tromchiallach ag baint leis na himeachtaí seo. Nuair a shealbhaigh na Bána ospidéal machaire na Croise Deirge i Harmoinen, mharaigh siad an t-iomlán, beagnach, de na Dearga a bhí ag éileamh lena gcuid cneácha san ospidéal, chomh maith le cuid d'fhoireann an ospidéil.
Nuair a shroich an sceimhle a bhuaicphointe, seachtain dheireanach an Aibreáin agus an chéad seachtain den Bhealtaine, bhí timpeall ar dhá chéad duine á gcur chun báis in aghaidh an lae. I rith Mhí Bhealtaine, lámhachadh 100-150 bean i Lahti a raibh baint acu leis na Dearga. Cuireadh timpeall ar 300-400 bean chun báis i ndiaidh na gcathanna. Is deacair a rá, áfach, cé a maraíodh go gairid i ndiaidh na gcathanna, nuair a bhí na Bána ag cur a gcuid cimí cogaidh chun báis, agus cé a fuair bás i bpáirc an áir.
Tháinig an sceimhle isteach úsáideach ag an dá thaobh sa chogadh chathartha. Òn taobh eile de, áfach, bhí an-leas á bhaint ag do chuid naimhde as na hainghníomhartha a rinne do chuid trúpaí, agus mar sin, d'iompaigh an sceimhle ina fháinne fí: bhí bolscaireacht na mBán ag áitiú go raibh an Sceimhle Bán riachtanach leis an Sceimhle Dearg a stopadh, agus a mhalairt á fhógairt ar an taobh eile den chlaí, ar ndóigh. Bhí ról tábhachtach ag na nuachtáin agus ag an mbolscaireacht sa chogadh seo. Bhí na nuachtáin ag insint scéalta uafáis faoi choireanna cogaidh an taoibh eile agus ag cóiriú is ag dathú na n-imeachtaí. Bhí an dá thaobh ag éileamh díoltais agus ag cur feillbhirt i leith an taoibh eile. Agus, ar ndóigh, bhí an dá chineál Gardaí ag léamh na bolscaireachta seo. Chreid siad nárbh í áit na trócaire áit an chatha, agus go raibh lucht an taoibh eile meáite ar na stéigeacha a stealladh asat ach tú féin teacht rompu. I ndiaidh an chogaidh, is fada a bhí an ghoimh ag goilleadh orthu siúd a chaill cairde nó gaolta sa chogadh, agus na glúnta a tháinig ina ndiaidh sin féin, ba dual dóibh comhionannú a dhéanamh le taobh a muintire féin sa chogadh. Inniu, áfach, tá an ghoimh ag cneasú sa deireadh, agus na daoine in ann a admháil go raibh an dá thaobh ciontach in ainghníomhartha. Tríd is tríd, bhí an Fhionlainn i bhfad ag teacht chuici féin i ndiaidh an chogaidh, agus is féidir a rá go bhfuil an seanfhaltanas le haithint in áiteanna inniu féin.
Faoi bhrú an ionsaí a bhí á thabhairt ag na Bána agus ag na Gearmánaigh in éineacht, fuair an Toscaireacht Pobail riachtanach Heilsincí a thréigean ar an 8 Aibreán agus aghaidh a thabhairt ar Viipuri. Ar an 25 Aibreán, d'éalaigh an chuid ba mhó acu ar aghaidh go dtí Cathair Pheadair. Bhain teitheadh seo na gceannairí an-mhealladh as na Gardaí Dearga. Na carbháin mhóra de Dhearga a bhí ag iarraidh éalú as an tír, ghéill siad iad féin do na Bána sa deireadh idir Lahti agus Hämeenkoski (nó "Koski", san am sin) i dtús Mhí Bhealtaine. Scoir an cúpla dornán deireanacha de na Gardaí Dearga den chath i réigiún Kymenlaakso ar an 5 Bealtaine 1918. Tháinig deireadh leis an gcogadh, nuair a chúlaigh na saighdiúirí Rúiseacha ó bhunáit mhíleata Ino i gCaolas na Cairéile ar an 14 Bealtaine. Bhí Gardaí Dearga na Fionlainne cloíte. Ar dtús, bhí gluaiseacht an lucht oibre san Fhionlainn ag cloí leis an síochánachas, ach anois, briseadh an cath orthu i gcogadh cathartha. Cuid de na cinnirí, chuir siad lámh ina mbás féin. Na Gardaí Dearga a tháinig ina mbeo as an gcogadh agus as an sceimhle, himtheorannaíodh sna campaí géibhinn iad le fanacht leis an tsaoirse nó leis an mbás.
D'fhill na Seanadóirí ó Vaasa go Heilsincí ar an 2 Bealtaine 1918. Níorbh é an tArm Bán a d'fháiltigh iad, ach na saighdiúirí Gearmánacha agus an Maor-Ghinearál Rüdiger von der Goltz, "fíor-cheann stáit na Fionlanne". Beag beann ar na Gearmánaigh, d'eagraigh an Ginearál Mannerheim paráid dá chuid díormaí féin i Heilsincí ar am 16 Bealtaine 1918. 
Ní raibh comhchainteanna síochána ar siúl idir na Bána agus na Dearga riamh, agus níor síníodh conradh síochána ar bith ach an oiread.
Tháinig deireadh leis an gCogadh Cathartha ar an 16 Bealtaine 1918, ach má tháinig féin, bhí iarsmaí an chogaidh ag goilliúint ar an tír go deireadh na bliana céanna ar a laghad. Rinne an cogadh dochar mór do shochaí na Fionlainne, agus easaontas ag scoilteadh na bhFionlannach ina dhá gcampa. Ní hamháin go raibh dhá thaobh an chogaidh in achrann a chéile - ní raibh na Bána go léir ag teacht le chéile ach an oiread. Bhí cuid de na Bána ag tacú leis an monarcacht agus iad ag iarraidh srianta a choinneáil leis an daonlathas. An chuid eile, arís, bhí siad ag tacú leis an bpoblacht, le daonlathas cuimsitheach agus le leasuithe pairliminteacha. Bhí na coimeádaigh antoisceacha ag cur in aghaidh an phairliminteachais ó thús. Maidir leis na coimeádaigh mheasartha, bhí siad ag tacú leis an bpairliminteachas ar dtús, ach tháinig athrú intinne orthu i ndiaidh an chogaidh. B'í ceist an bhunreachta an rud ba mhó a scoilt na Bána. Bhí an chuid ba mhó de na coimeádaigh agus de na neamh-Shóisialaithe eile barúlach, i ndiaidh agus de thoradh an chogaidh, gur chóir na Gearmánaigh a choinneáil san Fhionlainn a fhad agus ab fhéidir. Thairis sin, bhí na gníomhaithe náisiúnaíocha ag dréim le cuidiú ón nGearmáin chun Oirthear na Cairéile a shealbhú ón Rúis. 
Thit gluaiseacht an lucht oibre as a chéile freisin, forbairt a thosaigh chomh fada siar le Mí Eanáir 1918. Roghnaigh cuid den ghluaiseacht - na Daonlathaigh Shóisialta - an comhoibriú pairliminteach leis na neamh-Shóisialaithe. An chuid eile, tugadh Sóisialaithe Clé orthu. Ní raibh mórán difríochta idir iadsan agus na Cumannaigh Réabhlóideacha, a bhí tar éis éalú go dtí an Rúis agus iad ag beartú réabhlóid a chur i gcrích san Fhionlainn le tacaíocht na mBoilséavach Rúiseach.
B'é P.E.Svinhufvud a bhí ina Uachtarán sealadach, nó ina Stíobhard Stáit - ceapadh ina cheann stáit é ar an 18 Bealtaine 1918. Maidir leis an rialtas, b'é Seanad buirgéiseach J.K.Paasikivi a bhí ag déanamh an ghnó sin. Bhí an phairlimint ag obair freisin, ach ar ndóigh, ní raibh an chuid is mó de na feisirí Sóisialacha ag glacadh páirte - bhí siad marbh nó cimithe. Ar ndóigh, chaith Impireacht na Gearmáine a scáth ar an tír go léir, a fhad is a d'fhan siad ar garastún san Fhionlainn. Bhí geilleagar na tíre in ísle brí ar fad. Ní raibh a dhath á iompórtáil ná á easpórtáil, agus bhí idir amhábhair agus lucht oibre ag rith gann ar an tionsclaíocht. Thairis sin, bhí na Fionlannaigh tar éis conradh trádála a shíniú leis an nGearmáin, conradh a chuir srianta le heaspórtáil na dtráchtearraí Fionlannacha. Níor tháinig an tír chuici féin ó thaobh na heacnamaíochta de ach i lár na bhfichidí. B'iad an lucht oibre agus na stárseirbhísigh ba mhó a bhí thíos leis an gcúlú eacnamaíochta. Maidir leis na feirmeoirí, áfach, bhí siadsan ag saothrú go maith de réir mar a bhí an bia ag éirí daor. B'í an fhadhb ba mhó sa bhliain 1918 an ganntanas bia. Níor tháinig biseach ar na cúrsaí ach sa bhliain 1919, nuair a thosaigh an bia ag tonnadh isteach ón gcoigríoch.
Ní raibh gach duine sásta leis an "gclaonadh Gearmánach" ("saksalaissuuntaus") seo. Thar aon duine eile, bhí an Ginearál Mannerheim barúlach nár chóir do na Fionlannaigh an iomarca a ghéilleadh do na Gearmánaigh, agus sa deireadh, d'éirigh sé as ar an 27 Bealtaine 1918. Na Feisirí a bhí fágtha de phairlimint na Fionlainne - 111 duine den dá chéad - roghnaigh siad bratach nua don Fhionlainn - bratach na croise goirme, atá in úsáid sa lá atá inniu ann. Roimhe sin, bhí na Fionlannaigh ag baint úsáide as bratach dhearg a raibh leon órga air, an leon céanna atá in armas na Fionlainne. I ndiaidh an chogaidh, áfach, bhí an dath dearg ceangailte go ródhlúth den tSóisialachas. 
Faoi bhrú na Gearmáine, mhol an Seanad don Phairlimint prionsa Gearmánach, Friedrich Karl Prinz von Hessen, a cheapadh mar Rí don Fhionlainn. Ar an 9 Deireadh Fómhair 1918, ghéill an Phairlimint don bhrú seo. Bhí an tír ina ríocht anois, ach níor tháinig an Rí i seilbh a ríchathaorach riamh. Bhí ceapachán an Rí bunaithe ar bhunreacht na Sualainne ón mbliain 1772, bunreacht a bhí i bhfeidhm san Fhionlainn fiú i mblianta na hArd-Diúcachta. Bhí an bunreacht seo ina chnámh spairne, áfach, nó bhí na poblachtánaigh den tuairim go raibh an Fhionlainn ina Poblacht ó lá fógartha an neamhspleáchais (an 6 Nollaig 1917), agus nach raibh de dhíth ach deimhniú foirmeálta na fírice comhlíonta seo a chur leis an mbunreacht. Bhí na monarcaithe den tuairim nár glacadh ach le "prionsabal na poblachta", agus cibé scéal é, bhí an chuma ag teacht ar an scéal nach mbeadh formhór na mbuirgéiseach sásta leis an bpoblacht. Ní raibh na monarcaithe sásta leis an sean-bhunreacht Sualannach ach an oiread, áfach. Theastaigh uathu monarcacht nua-aoiseach a chur ar bun, agus bheadh bunreacht nua de dhíobháil le sin a bhaint amach.
Is é an cur síos a thugann na staraithe ar staid na Fionlainne ó thaobh an pholasaí eachtraigh de i samhradh na bliana 1918 gur coilíneacht, coimirceas nó bunáit mhíleata de chuid na Gearmáine a bhí inti. Sa bhliain 1914, fuair na Fionlannaigh iad féin idir dhá thine Bealtaine - an Ghearmáin agus an Rúis Impiriúil, an mháthairthír - ach ansin, thuirsigh an cogadh fada an dá thír. I Mí na Nollag 1917, fuair an Fhionlainn a deis: bhí an Rúis agus an Ghearmáin sáite i gcomhchainteanna síochána (ón 6 Nollaig 1917 i leith), ní raibh na saighdiúirí Gearmánacha ag ascnamh ar an bhfronta thoir, agus bhí an Rúis Shóivéadach ina praiseach. Ar feadh tamaillín, bhí sé fágtha faoi na Fionlannaigh féin slán a fhágáil ag an Rúis agus neamhspleáchas iomlán a bhaint amach. B'é an neamhspleáchas an t-aon rud amháin a raibh formhór mór na bhFionlannach ar aon fhocal faoi, agus mar sin, d'éirigh leis an tír an deis seo a thapú.
Ó nach raibh na Fionlannaigh ar aon fhocal faoi mhórán eile, d'éirigh ina chogadh eatarthu. Idir an dá linn, thosaigh an cogadh arís idir an Rúis agus an Ghearmáin (ar an 18 Feabhra 1918). Na daoine céanna a bhain neamhspleáchas amach don Fhionlainn gan fuil ar bith a dhoirteadh i Mí na Nollag 1917, d'fhág siad an neamhspleáchas sin uathu arís, nuair a thug siad cuireadh don Ghearmáin an tír a ghabháil agus a thabhairt chun síochána. Ina dhiaidh sin, ní raibh cinniúint na Fionlainne fágtha faoi na Fionlannaigh a thuilleadh, - bhí sí ag brath ar chríochthoradh an mhórchogaidh.
Ar an 11 Samhain 1918, thit an tóin as Impireacht na Gearmáine, agus tháinig deireadh leis an gCéad Chogadh Domhanda. Bhailigh na saighdiúirí Gearmánacha leo as an bhFionlainn ar an 16 Nollaig, agus thug an prionsa Friedrich Karl suas coróin na Fionlainne ar an 20 Nollaig. Ní raibh aon duine san Fhionlainn ag iarraidh monarcacht a dhéanamh den tír a thuilleadh, agus b'iad na poblachtánaigh a fuair an ceann ab fhearr. Gaireadh poblacht dhaonlathach den tír sa deireadh, ar an 17 Iúil 1919, le caoinchead na Sasanach agus na Meiriceánach, a thug aitheantas do neamhspleáchas na Fionlainne ar an 6 nó ar an 7 Bealtaine. Socraíodh an caidreamh idir an Fhionlainn agus an Rúis le Conradh Síochána Tartu a síníodh ar an 14 Deireadh Fómhair 1920. Ar an 25 Iúil 1919, chuaigh an chéad Uachtarán i gceannas ar an tír i ndiaidh toghchán daonlathach - Kaarlo Juho Ståhlberg, agus sna holltoghcháin i Márta 1919, d'éirigh go gleoite leis na Daonlathaigh Shóisialta faoi cheannas Väinö Tanner, Sóisialaí mór le rá nár thug tacaíocht do na Dearga sa chogadh.
Scríobh Frans Eemil Sillanpää, a bhí le Duais Nobel na Litríochta a bhaint amach sa bhliain 1939, scríobh sé an chéad úrscéal faoin gcogadh chomh luath leis an mbliain 1919, "Hurskas kurjuus" ("An Cruatan Cráifeach"). Sa leabhar seo, ghlac sé trua leis na Gardaí Dearga, nó thug sé cur síos ar Juha Toivola, bochtán a bhí chomh dall aineolach is nach raibh sé in ann mórán céille a bhainr as an gcogadh, cé go ndeachaigh sé sna Dearga chomh maith le duine, ionas gur cuireadh chun báis é sa deireadh. 
Sa bhliain 1931, d'fhoilsigh an scríbhneoir Sualainnise Jarl Hemmer an t-úrscéal "En man och hans samvete" ("Fear agus a Choinsias"), a chaith súil dhaonnachtúil ar an gcogadh. Thuill an leabhar Duais Litríochta Chríoch Lochlann dó. 
B'é an mórúrscéal "Täällä Pohjantähden alla" ("Anseo faoin Réalta Pholach") an saothar litríochta ba tábhachtaí a chuaigh i ngleic le himeachtaí an chogaidh. Tháinig sé i gcló ina thrí imleabhar thart faoin mbliain 1960, agus é ag cardáil an chogaidh mar a chonacthas do na Dearga é. D'athraigh sé dearcadh na bhFionlannach ar imeachtaí na bliana 1918 ó bhonn.
Sna 1960idí a d'fhoilsigh an file Viljo Kajava a bhailiúchán filíochta faoin gcogadh, "Tampereen runot" ("Na Dánta ó Tampere"). 
Le déanaí, foilsíodh a lán úrscéalta tábhachtacha faoin gcogadh seo. Sa bhliain 2003, tháinig an t-úrscéal úd "Käsky" ("An tOrdú") ó pheann Leena Lander. Scríbhneoir tíriúil creidiúnach í Lander a bhfuil a lán úrscéalta dúisitheacha foilsithe aici, agus í tar éis seal fada a chaitheamh in Éirinn fosta. Léirigh Amharclann an Raidió san Fhionlainn leagan drámatúil dá húrscéal sa bhliain 2004 faoin teideal "Susijahti" ("Seilg an Mhic Thíre"), agus sa bhliain 2008, scannánaíodh an t-úrscéal. 
Sna blianta 2006-2008, d'fhoilsigh an scríbhneoir Antti Tuuri trí úrscéal faoi imeachtaí na bliana 1918: "Suuri asejuna Pietarista" ("Traein Mhór na nArm ó Chathair Pheadair"), "Kylmien kyytimies" ("Gíománach na Marbhán"), agus "Surmanpelto" ("Gort an Bháis"). 
Déanann an duais-úrscéal Sualainnise le Kjell Westö ón mbliain 2006, "Där vi en gång gått" ("An Áit a nDeachaigh Muid Lá den tSaol"), trácht áirithe ar an gcogadh freisin.
Ar dtús, b'fhearr leis na stiúrthóirí Fionlannacha gan an cogadh seo a chardáil mar phríomhthéama ina gcuid scannán, cé go ndearnadh an corrthrácht air, mar shampla, sa scannán "Silja, nuorena nukkunut" ("Silja, a fuair bás go hóg") le Jack Witikka ón mbliain 1956. (Bhí an scannán bunaithe ar an úrscéal "Nuorena nukkunut" le Frans Eemil Sillanpää.) Sa bhliain 1957, scannánaigh an stiúrthóir Toivo Jalmari Särkkä úrscéal Jarl Hemmer, "En man och hans samvete", faoin teideal Fionlainnise "1918 - mies ja hänen omatuntonsa" ("1918 - fear agus a choinsias"). Sna seascaidí agus sna seachtóidí, chuaigh trí imleabhar an úrscéil "Täällä Pohjantähden alla" ar an scáileán chomh maith, agus b'é an stiúrthóir Edvin Laine a rinne an obair. Ó na nóchaidí i leith, rinneadh sraith de scannáin mhaithe faoi imeachtaí na bliana 1918, cosúil le "Aapo" (ainm an phríomhcharachtair) le Tero Jartti, a chaitheann súil ar chinniúint aon duine amháin sna Gardaí Dearga. Tá "Aapo" bunaithe ar ghearrscéal leis an scríbhneoir Runar Schildt. Sa bhliain 1997, léiríodh an scannán "Lunastus" ("Slánú"), a thugann cur síos ar choimhlintí inmheánacha an mhinistir Phrotastúnaigh le linn an chogaidh. Sa bhliain 2007, tháinig an scannán "Raja 1918" ("An Teorainn sa bhliain 1918") ar an scáileán, agus sa bhliain 2008, scannánaíodh "Käsky" ("An tOrdú"), úrscéal Leena Lander.



Is ainm athbhríoch é Diarmuid O'Sullivan (nó Diarmuid Ó Súilleabháin). Is féidir leis baint:


Is éard atá i gceist le hoileán ná tírghné (nach mór-roinn í) atá timpeallaithe le huisce. Is í an Ghraonlainn an t-oileán is mó ar domhan. Is é Iáva an t-oileán is mó daonra dá bhfuil ann. "Oileánra" a thugtar ar ghrúpa oileán.




Baile beag i gContae Chill Chainnigh i bPoblacht na hÉireann is ea Inis Tíog (Béarla: "Inistioge"). Tá sé suite 25 ciliméadar thoir theas ó Chathair Chill Chainnigh. SníonnAbhainn na Feoire tríd an mbaile. Tá an iomáint an-láidir sa bhaile, agus tá club iomráiteach de chuid CLG An Robhar/Inis Tíog suite.
Is áit phictiúrtha é, agus Eastáit Woodstock suite míle amháin ón tsráidbhaile. In Inis Tíog a rinneadh na scannáin "Circle of Friends" agus "Widow's Peak".


Aerfort san Stráice Gaza gar don teorainn Éigipteach is ea Aerfort Idirnáisiúnta Iasar Arafat. Thóg an t-aerfort a ainm ó Iasar Arafat. 
D'oscail é i Samhain 1998, ach mhill an Aerfhórsa Iosraelach é i 2001, tar éis tús an Dara Intifeada. Tá sé dúnta ó shin an am sin. Bhí 400 daoine ag obair ann.

Iar-imreoir sacair é Aaron Flahavan (15 Nollaig, 1975- 5 Lúnasa, 2001). D'imir sé le Portsmouth F.C. ó 1994 go 2001. Cúl baire ab ea é.

Is imreoir sacair é Sulley Ali Muntari (r.27 Lúnasa, 1984 i Konongo, Ghana). Imríonn sé faoi láthair le Internazionale. D'imir sé le Udinese ó 2002 go 2007. D'imir sé le Portsmouth F.C. ón séasúr 2007/2008.









Aerfort beag is ea Aerfort Đồng Hới. Tá sé suite 6 chiliméadar ó lár Dong Hoi, Quang Binh, Vítneam. D'oscail an t-aerfort ar 18 Bealtaine 2008. 



Aerfort is ea Aerfort Ca Mau. Tá sé suite in aice le Ca Mau, Vítneam. 

Aerfort idirnáisiúnta is ea Aerfort Tan Son Nhat. Tá sé suite seacht chiliméadar ó lár Cathair Ho Chi Minh, Vítneam. D'oscail an t-aerfort sna 1930idí. I 2007 bhain 11 milliún duine úsáid as an aerfort

Is ionann deichniúr nó deichbhliain agus deich mbliana.



Iar-imreoir agus iar-bhainisteoir iomána Éireannach é Nioclás Inglis (Béarla: "Nicholas English"), a rugadh i gContae Thiobraid Árann sa bhliain 1962. 
Aithnítear Inglis mar duine de na himreoirí is fearr ón chontae, agus roghnaíodh é ina thosaí ar Fhoireann Iomána an Chéid Thiobraid Árann.
I ngairmréim idir-chontae a mhair ar feadh ceithre bliana déag, tá dhá bhonn uile-Éireann, ceithre bhonn i gCraobh na Mumhan, bonn amháin sa tSraith Náisiúnta agus dhá bhonn i gCorn an Iarnróid buaite aige. Tá fiche cúl agus 117 cúilín gnóthaithe aige as 35 cluiche, agus is eisean an tríú scórálaí is fearr riamh i stair iomána an chontae.
Is iomaí duaiseanna a bronnadh ar Inglis chomh maith, taobh istigh agus amuigh den pháirc imeartha. Sa bhliain 1989, vótáladh é mar Texaco Iománaí na Bliana. Tugadh onór mór eile dó sa bhliain 2000 nuair a roghnaíodh é ar fhoireann an Chéid Thiobraid Árann. Tá sé ghradam Sárimreoirí na Bliana aige.
Nuair a d'éirigh Inglis as an imirt, bhí roinnt rath aige mar bhainisteoir ar a chontae dúchais. Sa bhliain 2001, bhuaigh na Tiobradaigh Craobh na Mumhan, Craobh na hÉireann agus an tSraith Náisiúnta.
Is sráidbhaile beag é Cuilleann atá suite ar an teorainn idir Contae Thiobraid Árann agus Contae Luimnigh. Rugadh Nioclás Inglis ann sa bhliain 1962, agus fuair sé a chuid oideachais sa cheantar áitiúil. 
Cé go raibh traidisiún iomána ag a chlub Laiteann-Cuilleann, ba chlub peile é don chuid is mó agus bhí ar Inglis a scileanna a fhorbairt ina aonar. Fuair sé spreagadh óna athair, áfach, fear a bhí tógtha go mór leis an iomáint áitíúil agus idir-chontae, agus bhí tionchar láidir ag a athair ar shuim an bhuachaill sa spórt.
Níos déanaí, d'fhreastal Inglis ar Scoil Bhráithre Críostaí na Mainistreach i mbaile Thiobrad Árann, agus tháinig borradh maith ina chuid scileanna agus é anseo. Ba le foireann na scoile a fuair sé a chéad blas don rath mar iománaí, le buanna i gCorn an Chrócaigh agus i gCorn Rís. Bhuaigh siad Sciath Mhic Ghearailt chomh maith in éadan Choláise Charraig an Tobair.
Chuaigh Inglis go dtí Coláiste na hOllscoile Corcaigh agus bhain sé céim amach. D'imir sé le foireann iomána an choláiste agus é ag staidéar ann, agus bhuaigh sé cúig bhonn as a chéile i gCraobh Mhic Ghiobúin leo. 
Tá Inglis fostaithe faoi láthair i mBanc Aontas na hÉireann agus ina bhall den Choiste Forbartha Iomána.
Chaith Inglis a ghairmréim ar fad ag imirt leis an gclub Laitean/Cuilleann. Bhuaigh sé bonn peile idirmheánach sa bhliain 1989, bonn sóisir iomána sa bhliain 1992 agus bonn iomána idirmheánach sa bhliain 1996.
Chuir Inglis tús leis a ghairmréim fada agus rathúil sa bhliain 1979 nuair a roghnaíodh é ar fhoireann na mionúraí. Níor fhan sé leo, áfach, mar thit sé as an scuaid, agus bhí air a áit a bhuaigh ar ais. Rinne sé seo sa bhliain 1980, an bhliain ina ghlac sé a chéad bonn uile-Éireann. Nuair a bhí 1981 ann, d'imir sé san fhoireann faoi-21 a bhuaigh Craobh na hÉireann, an tríú bua as a chéile don chontae ag an leibhéil seo. 
Dhá bhliain ina dhiaidh seo, sa bhliain 1982, bhris Inglis isteach san fhoireann sinsir. Bhí an fhoireann in ísle brí ag an am, áfach, agus b'éigean dó fanacht ar feadh cúpla bhliain sular tháinig feabhas ar an scéal.
Sa bhliain 1984, ghlac Inglis páirt ina chéad cluiche ceannais na Mumhan, ach le dhá chúl ó fhoireann Chorcaí sa dhá nóiméad deireanacha goideadh an corn díobh. In ainneoin an chaillteanais seo, chuaigh taispeántais Inglis go mór i gcion ar daoine agus bronnadh a dhara ghradam Sáirimreoir air mar aitheantas. An bhliain dar gcionn, chuir sé ceann eile leis. Dhá bhliain ina dhiaidh sin, sa bhliain 1987, bhuaigh Inglus a chéad corn Mumhan tar éis ath-imirt corraitheach in aghaidh Corcaigh. Clódh na Tiobradaigh arís sa chluiche leathcheannais arís na bliana seo, ámh, le Gaillimh ag fáil an ceann is fearr orthu an babhta seo. Bhí rath pearsanta d'Inglis arís, áfach, agus thóg sé a cheathrú ghradam Sárimreoir abhaile leis.
Sa bhliain 1988, bhain Inglis a chéad chorn amach sa tSraith Náisiúnta, an chéad ceann agus an ceann deireanach. Lean an rath ar aghaidh sa chraobh, agus ghlac Tiobraid Árann Craobh na Mumhan chomh maith. Rinneadh captaen na foirne de don chluiche ceannais, cinneadh a bhí ábhairín conspóideach mar chaill an gnáth-chaptaen a áit as an scuaid. Níor éirigh leis na Tiobradaigh an lámh in uachtar a fháil ar Ghaillimh aris sa chluiche deiridh, ach tugadh Sárimreoir eile d'Inglis.
Tháinig Inglis agus Tiobraid Árann ar ais sa bhliain 1989, agus bhuaigh Inglis a thríú Chraobh Mumhan as a chéile. Fuair siad an lámh in uachtar i gcoinne an tsean-namhad Ghaillimh ar an mbóthar go dtí an chluiche ceannais, agus bhí áit sa chluiche ceannais bainte amach acu arís. Bhuail siad le hAontrom sa chluiche ceannais, agus ní dhearna na Tiobradaigh botún ar bith an babhta seo, agus bhí bua cuimsitheach acu le scór deiridh 4-24 in aghaidh 3-9. Chuir Inglis sár-thaispeántas isteach arís, ina ghnóthaigh sé 2-12 dó féin, an dara scór is mó i stair an choirn. Chríochnaigh sé an bhliain le Sárimreoir eile agus aitheantas mar Texaco Iománaí na Bliana.
Sa bhliain 1990, chaill Tiobraid Árann a gcorón i gCúige Mumhan, agus bhain siad díoltas amach sa bhliain 1991 nuair a bhuaigh Inglis a cheathrú corn Mumhan agus a dara corn uile-Éireann tar éis bua in aghaidh Chill Chainnigh. Bhailigh sé bonn Mumhan eile sa bhliain 1993, nuair a tháinig sé ar an bpáirc mar fhear ionaid i gcoinne an Chláir. Ní raibh an t-ádh orthu sa chluiche deiridh, ceann eile a chailleadar i gcoinne na Gaillimhe. Lean Inglis ag imirt leis an bhfoireann go gtí gur d'éirigh sé as sa bhliain 1996.
Sa bhliain 1999, tháinig Inglis isteach mar bhainisteoir ar fhoireann sinsir Thiobraid Árann. Rinne sé atógáil iomláin ar an scuaid, foireann a bhí gan rath ar feadh tamaill, agus bhain siad an tSraith amach sa bhliain seo, don chéad uair ó nuair a bhí 1994 ann. Ina dhiaidh seo, thóg sé a chontae dúchais go dtí cluiche deiridh na Mumhan, agus bhaineader an corn don chéad uair ón bhliain 1993, nuair a bhí Inglis féin ar an bpáirc imeartha. Chloígh siad Gaillimh sa chluiche mór, agus ghlac na Tiobradaigh a 25ú corn uile-Éireann. Sa bhliain 2002, chaill siad in aghaidh Phort Láirge i gcluiche ceannais na Mumhan, agus in aghaidh Chill Chainnigh i gcluiche leathcheannais na hÉireann. D'éirigh Inglis as a phost.

Is grúpa eitneach Eorapach iad na Francaigh. Is í an Fhraincis a bpríomhtheanga.

Is suíomh idirlín é politics.ie ina bpléitear cúrsaí polaitaíochta na hÉireann agus an domhain mhóir. Is ceann de na suímh díospóireachta is mó in Éirinn é.
Is é David Cochrane úinéir an tsuímh. Is iarghníomhaí sa Pháirtí Daonlathach é agus d'oibrigh mar stiúrthóir feachtais "Libertas" freisin.
Tá nios mó ná 5 mhilliún teachtaireacht curtha ar an suíomh ó bunaíodh é. Níl modhnóireacht trom ar an suíomh. Is é polasaí an tsuímh ná "nach gcuirtear an dlí ar David". Aistríodh freastalaithe an tsuímh go Meireiceá sa bhliain 2008 tar éis bagairtí ó dhlíodóirí.
Tá fóram Gaeilge ar an suíomh.

Is aonad é Aonad 8200 (a léitear mar ocht-dhá chéad, nó "shmone matayim" in Eabhrais) i Rannán na Faisnéise, Sochraidí Cosanta Iosrael a bhfuil freagracht aige faisnéis ó chórais cumarsáide agus ó díchriptiú cóid a bhailiú. Glaoitear "An Láraonad Bailiúchán an Rannáin Faisnéise" air freisin i bhfoilseacháin cogúil, agus ghlaoch "Aonad 515" agus "Aonad 848" air tráth.
Is é an t-aonad is mó sna SCI. Tá sé cosúil leis an "National Security Agency" i SAM, ach is gníomhaireacht chogúil í. Bíonn saighdiúirí ag obair ann, ní feidhmeannaigh rialtais.
I mí Márta 2004, mhol coiste go ndéanfar gníomhaireacht shibhialta de, mar is é sin an nós atá ann i dtíortha eile, ach níor cuireadh na moltaí sin i gcrích fós.
Tá Taoiseach Droinge i gceannas ar Aonad 8200 ach ní fios cé hé an duine seo mar is rún é.

Is maor le céim ard i slua é Briogáidire-ghinearál nó Briogáidireghinearál (uaireanta Taoiseach Droinge). Is é an duine atá i gceannas ar dhrong i slua. Bíonn an chéim seo ag ardmhaor i sluaite agus de ghnáth is é an chéim is ísle sna chéimeanna ardmhaor.

Is nath ón Laidin é Jus ad bellum a chiallaíonn cóir chun cogadh. Is slat tomhais é "Jus ad bellum" a bhaintear feidhm as roimh cogadh a fhearadh chun a fhionnadh an bhfuil sé ceart agus cóir cogadh a fhearadh.
Tá rialacha leagtha síos ag na Náisiúin Aontaithe a léiríonn cad iad na fáthanna ar féidir le tír ar bith cogadh a fhearadh (ar nós má tá an tír faoi ionsaí tobann ag tír eile).

Séard is brí le rannán faisnéise (nó faisnéis mhíleata) ná bailiúchán eolais (sonraí, teachtaireachtaí, grianghraif, léarscáileanna agus mar sin de). 
Ní raibh córas faisnéise maith ag eagrais Éireannacha riamh go dtí gur fhearadh Cogadh na Saoirse in Éirinn idir 1919 agus 1921. Ba é Mícheál Ó Coileáin an dara Stiúrthóir ar an Roinn Faisnéise, a bhí ag Óglaigh na hÉireann sa bhliain 1919. Chuir sé inneall ceart ar an roinn agus bhí foireann bheag dhíograiseach aige. Ba é Liam Tobin an leas Leas-Stiúrthóir Faisnéise. Bhí Tom Cullen ina Fho-Stiúrthóir Faisnéise. Bhí Frank Thornton ag feidhmiú mar Mhaor Faisnéise.
Bhí gasra beag eile faoi stiúir An Coileánach. Ba iad seo an Sain-Aonad Faisnéise nó mar a thug An Coileánach orthu "An Dáréag Aspail". Bhí 12 óglaigh ina bhaill de agus bhí Paddy Daly i gceannas orthu. 
An beart is mó a rinneadar ná 14 Sasanacha - baill na droinge 'Caireo' - a mharú ar 21 Samhain 1920, Domhnach na Fola. Go moch ar maidin, chuaigh díormaí beaga isteach i dtithe ar fad Baile Átha Cliath agus lámhachadh na fir (iad sa leaba uaireanta). Féach freisin, Domhnach na Fola (1920).

Is imreoir sacair é Linvoy Stephen Primus (r.14 Meán Fómhair, 1973). Imríonn sé faoi láthair le Charlton Athletic F.C. D'imir sé le Barnet ó 1994 go 1997 agus le Reading ó 1997 go 2000.


Is imreoir sacair é William Gallas. Imríonn sé faoi láthair le Tottenham Hotspur. D'imir sé roimhe sin le Arsenal F.C. agus bhí sñe ina chaptaen. D'imir sé le Caen agus Marseille ó 1995 go 2001. D'imir sé le Chelsea F.C. 2001 go 2006. 

An fhoireann atá i gceannas ar shlua is ea Ardfhoireann. Cabhraíonn siad leis an té atá i gceannas ar an slua ina iomlán. D'eascair an comhdhéanamh seo ón Phrúis san 19ú aois.
Tugtar litir do gach maor atá ina bhall den Ardfhoireann. Braitheann sé ar cén chuid eagras ina bhfuil sé ag obair.
Tugtar na huimhreacha fhoirne go treallach; níl uimhir a 1 níos tábhachtaí ná uimhir a 2:
De bharr sin, tagraítear don maor foirne i shuíochán an chabhlaigh mar C1. T2 an duine atá i gceannas ar obráidí fhaisnéise i slua.
Bíonn an craobh seo freagrach do gnóthaí cogúla nó an t-ollbheart i gcath.
Eagraíonn an craobh seo oiliúint do na saighdiúirí agus bíonn dlúth baint acu le craobh na n-obráidí.
Bíonn ceannas ag craobh an airgid ar an bheartas airgeadais don obráid. Uaireanta bíonn baint ag Airgead agus Riarachán lena chéile, ach níl siad freagrach don duine céanna.

Is imreoir sacair é Pedro Mendes (r.26 Feabhra, 1979). Imríonn sé faoi láthair le Sporting CP. D'imir sé le Vitoria Guimaraes ón mbliain 1999 go 2003. D'imir sé le FC Porto ón séasúr 2003-2004. D'imir sé le Tottenham Hotspur ó 2004 go 2006. Bhí sé ag imirt le Portsmouth ar feadh dhá bhliain, ó 2006 go 2008. D'imir sé ansin le Rangers ón mbliain 2008 go 2010.

Is imreoir sacair é Laurent Robert (r.21 Bealtaine, 1975). Níl club ar bith aige faoi láthair. D'imir sé le Toronto FC sa bhliain 2008. D'imir sé le Montpellier ó 1994 go 1999. D'imir sé le PSG ó 1999 go 2001. D'imir sé le Newcastle United ó 2001 go 2006. D'imir se le ón séasúr 2006-2007. D'imir sé le SL Benfica, Levante agus Derby County roimhe sin.


Loch ar an taobh thiar d'Inis Eoghain i gCúige Uladh is ea Loch Súilí. Tá Leitir Ceanainn suite ar thaobh theas Loch Súilí. Tá Ráth Maoláin ar an taobh thiar agus tá Bun Cranncha in Inis Eoghain. D'imigh na hIarlaí ó Ráth Maoláin i 1607. Bhaineadh an Cabhlach Ríoga úsáid as an loch roimh 1937.

Bhí mórchumhachtaí uile na hEorpa rannpháirteach i gCogadh na Seacht mBliana (1756-1763) inar maraíodh timpeall milliún duine. Throid comhghuallaíocht den Phrúis, Bunswick Luneburg, an Bhreatain (agus a cóilíneachtaí i Meiriceá Thuaidh agus san Áise) i gcoinne na hOstaire, na Fraince (agus a cóilíneachtaí sa Fhrainc Nua agus san India), ríocht na Rúise, na Sualainne agus na Sacsaine.
Ba é an cogadh seo a chuir deireadh le réimeas na Fraince mar mhórchumhacht impiriúil lasmuigh den Eoraip, agus san Eoraip féin go dtí gur tharla an Réabhlóid. Tháinig an Bhreatain chun cinn dá bharr mar ollchumhacht agus forlámhas aici ar mhórchuid d'fharraigí an domhain go háirithe.

Lia agus astralaí Gearmánach ab ea Franz Anton Mesmer (23 Bealtaine, 1734 - 5 Márta, 1815) agus ba é a chum an téarma "magnétisme animal" (maighnéadachas ainmhíoch) nó "mesmerisme" mar a thug daoine eile air. Bunaíodh an hiopnóis ar a chuid taighde agus ar na teoiricí a bhí aige. Rugadh san Eilbhéis é agus tar éis dó staidéar a dhéanamh in ollscoileanna Íosánacha Dillinge agus Ingolstadt, thug sé faoi léann na míochaine in Ollscoile Vín i 1759. Scríobh sé tráchtas ar thionchar na gealaí ar cholainn an duine. Phós sé baintreach shaibhir agus chuaigh ag obair mar dhochtúir i bpríomhchathair Impireacht na hOstaire, Vín. Chum sé a chuid teoiricí faoi mhaighnéadachas ainmhíoch agus thuill sé cáil i measc daoine saibhre cumhachtacha ach caitheadh go leor amhrais ar na modhanna a d'usáid sé chun daoine a leigheas, nó bacanna ar shreabhadh fhórsaí na beatha tríd an cholainn a chealú.

Scannán de chuid Disney ón bhliain 1946 is ea Song of the South. 

Scannán is ea The Lord of the Rings: The Fellowship of the Ring ("Tiarna na bhFáinní") (2001).

Ba bhanna rac-cheoil as Manchain, Sasana iad The Smiths idir 1982 agus 1987. Ba é Morrissey an príomh-amhránaí agus sheinn Johnny Marr príomh-ghiotár sa bhanna. B'iad Morrissey agus Johnny Marr na príomhchumadóirí chomh maith. Bhris an grúpa suas nuair a d'fhág Marr an banna i 1987. Lean Morrissey ar aghaidh gan Andy Rourke agus Mike Joyce, ag scríobh agus ag canadh amhrán.

Scannán is ea The Lord of the Rings: The Two Towers (2002). Ba é seo an scannán is mó a thug airgead isteach sa bhliain 2002.

Scannán is ea The Lord of the Rings: The Return of the King (2003). Ba é seo an scannán is mó a thug airgead isteach sa bhliain 2003.

Polaiteoir ba ea Louis Riel (22 Deireadh Fómhair 1844 - 16 Samhain 1885) a bhunaigh cúige Manitoba i gCeanada, agus bhí sé ina cheannaire ar na "Métis", pobal ar mhachairí Cheanada sa chuid is mó. D'eagraigh sé gluaiseachtaí saoirse dá phobal féin i gcoinne rialtas na tíre, agus tar éis éirí amach a eagrú sa bhliain 1869 chuaigh sé i mbun idirghabhála leis an rialtas agus bunaíodh Manitoba. Chaith sé seal ar imirce i Stáit Aontaithe Mheiriceá mar gheall ar fhear darbh ainm Thomas Scott a chur chun báis le linn an éirí amach. Toghadh trí huaire é chuig parlaimint Cheanada agus é ar a choimeád, ach níor ghlac sé riamh lena shuíochán. Samhlaíodh dó go raibh inspioráid ó Dhia aige mar fháidh agus mar cheannaire, agus chuaigh an creideamh sin i gcionn ar a ghníomhartha. 
Bhí sé rannpháirteach in éirí amach eile sa bhliain 1885. Cuireadh tréas ina leith agus cuireadh chun báis é ach maireann a cháil, go háirithe i measc cainteoirí Fraincise i gCeanada, mar laoch de chuid an ghnáthphobail, agus bhí tionchar ag a dhaoradh chun báis ar an gcaidreamh a bhí acu sin leis an mhóramh sa tir go ceann i bhfad.

Is eagraíocht é Opus Dei (Laidin ar "Obair Dé") nó Praelatura Sanctae Crucis et Opus Dei (Laidin ar "Préaláid na Croise Naofa agus Obair Dé") a bhunaíodh ag an sagart Josemaria Escrivá sa bhliain 1928 i Maidrid na Spáinne. Is é aidhm na h-eagraíochta ná deis a thabhairt do thutaigh de chuid na hEaglaise Caitlicí Rómhánaí saol sásúil do Dhia, ina shaoil ghairimiúla agus teaghlaí tríd oideachas agus cabhair ó bhaill eile, a bheith acu.
Ón bhliain 1982 ar aghaidh aithníodh é mar Phréaláid ann féin san eaglais, le ceanncheathrú sa Róimh. Rinne an Pápa Eoin Pól II naomh de chuid na heaglaise de Josemaria Escriva sa bhliain 2002.
Tarraingíodh aird ar an eagraíocht go hidirnáisiúnta le blianta beaga anuas mar gheall ar an úrscéal "The Da Vinci Code" agus an scannán a rinneadh de sa bhliain 2006.




Scannán ag Mel Brooks is ea Young Frankenstein ("Frankenstein Óg") (1974).

Amhránaí, cumadóir agus cóiritheoir ceoil Meiriceánach a bhí i Janis Lyn Joplin (19 Eanáir, 1943 – 4 Deireadh Fómhair, 1970), a rugadh i bPort Arthur, Texas. Bhain sí cáil agus rath amach den chéad uair sna 1960idí agus í ag canadh le Big Brother and the Holding Company, agus mar amhránaí ina haonar níos déanaí. Sa bhliain 2004, bhí Joplin ag uimhir 46 ar an liosta "100 Greatest Artists of All Time" a d'fhoilsigh an iris "Rolling Stone". 
Fuair Joplin bás de bharr ródháileog hearóine agus í ag stopadh sa Landmark Motor Hotel i Los Angeles, California.
Rugadh Janis Joplin i bPort Arthur, Texas ar an 19ú Eanáir 1943. Ba í Janis an chéad duine clainne a rugadh don innealtóir de chuid Texaco, Seth Joplin, is dá bhean chéile Dorothy Joplin ("née" East), a bhí ina cláirtheoir i gColáiste Gnó. Saolaíodh beirt clainne eile do mhuintir Joplin, mar atá a mac, Michael, agus iníon amháin eile, Laura, ní ba dheireanaí. Freastalaíodh an teaghlach ar sheirbhísí reiligiúnacha de chuid "Church of Christ". Ba pháiste neamhghnách í Janis Joplin, agus dar lena máthair gur theastaigh níos mó airde uaithi mar pháiste ná mar a bhí i gceist lena páistí eile, agus go mbíodh sí "míshásta nuair nach mbeadh go leor airde á thabhairt uirthi. Níor leor léi an ghnáth"rapport"".
Ina déagóir di, chuir sí aithne ar ghrúpa déagóirí a bhí chomh himeallaithe léi féin agus bíodh siad iontach mór le chéile. Bhí roinnt albam na ngormacha ag duine acu, Grant Lyons, agus ina measc siúd bhí albaim le Leadbelly agus Bessie Smith. Ba í Bessie Smith ba mhó a chuaigh i bhfeidhm ar Janis óg . Bhí an oiread sin ómóis ag Joplin do Bhessie Smith gur cheannaigh sí leac uaighe di sa bhliain 1970 nuair a nochtadh di nach ndearnadh amhlaidh riamh, is gur ina luí in uaigh gan aon ainm air a bhí sí. Ina dhiaidh sin, thosaigh Janis ag éisteacht le réimse níos leathaine ceoil, leithéidí Odetta agus Bhig Mama Thornton.
Beadh sí ag ceol le cór eaglasta Phort Arthur, ach dar léi féin nár léir di go raibh glór ar leith aici go dtí go raibh seacht mbliana déag slánaithe aici. Is ag cóisir a bhí sí an lá úd nuair a "fuair sí amach" go raibh feith an cheoil inti. Bhí sé de nós aici agus ag a cuid cairde aithris a dhéanamh ar cheoltóirí mhóra, agus an t-am sin, rinne sí aithris ar Odetta a chuir alltacht ar a cuid cairde.
Ba í an phéinteáil mórshuim Janis nuair a bhí sí fós ar scoil, ach thosaigh sí ag canadh ceoil tíre lena cuid cairde. D'fhreastal sí ar Thomas Jefferson High School i bPort Arthur, ach dar léi féin go mbeadh na daltaí eile ag maistíneacht uirthi, agus is é an rud a bhí le rá aici fúthu in agallamh le Dick Cavett sa bhliain 1970 (an bhliain inar cailleadh í) ná: "They laughed me out of class, out of town and out of the "state", man". Nuair a bhí thart faoi ceithre bliana déag slánaithe aici, chuir sí a lán meácháin suas agus tháinig athruithe mhóra ar a cuma. Bhí an aicne a tháinig uirthi sa tréimhse úd chomh tromchúiseach gur fhág sí coilm ar aghaidh Janis ar theastaigh obráid "dermabrasion" a dhéanamh orthu len iad a leigheas. Níor thaitin na blianta scoile le Janis in aon chor, agus ba mhinic do na scoláirí a bheith eile dá maslú, mar gheall ar an chuma a bhí uirthi ag an am go háirithe. Tugtaí na maslaí "pig", "freak" agus "creep" uirthi go rialta, agus caithidís seile is pinginí léi.
Bhain Janis a dioplóma ardscoile amach sa bhliain 1960 agus bhog sí amach ón bhaile. D'fhreastal sí ar Choláiste Teicneolaíochta Lamar (i mBeaumont, Texas, athainmnithe anois in "Ollscoil Lamar"), áit inar chónaigh sí i suanlios na gcailíní, le linn an tsamhraidh, ach d'éirigh sí as an chúrsa i ndiaidh seimeastair an Fhómhair. Seanchampas tuaithe le meon fíorchoimeádach a bhí i gcampas Lamar, agus is beag siamsaíocht a bhíodh ar fáil do na mic léinn, do mhná ach go háirithe. Éalaíodh Janis Joplin ó shuanlios na gcailíní ar bhonn rialta ar mhaithe le aghaidh a thabhairt ar an "Pharagon", bialann charrsheirbhíse inar déantaí beoir a dháil amach do chustaiméirí ina gcuid soithí féin. Tharraing Janis agus a cuid cairde nua drochmheas a gcomhscoláirí ar bhealaí eile freisin, go háirithe tríd an chairdeas a bhí acu le daoine ghorma, agus trína gcuid iarrachtaí imeascadh cine a chur ar bun sa chaifé áitiúil, Walgreens.
Bhain Janis sult as a cuid gníomhaíochtaí seach-churaclaim le linn di bheith ina hiníon léinn ag Lamar, ach má bhain féin, bhí a dóthain faighte aici i ndiaidh seimeastair an Fhómhair agus cheap sí an coláiste a fhágáil. Ó tharla nach raibh aon rogha fágtha aici (as siocair í a bheith díomhaoin gan tacaíocht airgeadais a tuismitheoirí) d'aistrigh sí aniar go Port Arthur, agus isteach léi i dteach a muintire. Rinne tuismitheoirí Janis margadh léi, is é sin ná go mbeadh cead aici bogadh chun na cathrach dá mbainfeadh sí scrúdú rúnaíochta amach. Cé gur chaill sí roinnt mhaith dá cuid ranganna rúnaíochta d'aon turas, d'éirigh léi sa scrúdú i samhradh na bliana 1961, agus bhog sí isteach lena haintín i Los Angeles, California, áit ar obrigh sí mar oibritheoir eochairphollaire.
I ndiaidh di titim amach lena col ceathrair, áfach, b'éigean do Janis bogadh amach as árasán a haintíne. Fuair sí árasán ar cíos íseal i mbruachbhaile suarach sa Veinéis, in iarthar Los Angeles. Gidh go raibh sí ag maireachtáil i mbréantas ar fad, agus gur ceantar gránna baolach a bhí ann, do mhná go háirithe, bhí draíocht éigin ann do Janis, a bhí meallta ag iarsmaí chultúr na "Beats" agus ag an chur síos a rinne an t-údar Lawrence Lipton ar chultúr an cheantair, faoi mar a bhí sna 50í, sa leabhar "The Holy Barbarians" (1959).
Chuaigh Janis ar an ordóg an samhradh sin lena haisling rómánsúil faoi North Beach Chailifoirnia a fhíoradh. D'imigh sí as radharc a muintire ar feadh dhó nó thrí de mhíonna, agus d'fhill ar theach a tuismitheoirí gan fainic gan foláireamh i bhFómhair na bliana 1961. In ainneoin a ríméid ar fheiceáil a n-iníne arís dóibh, ní mó ná sásta a bhí muintir Joplin Janis a bheith ag únfairt timpeall an tí agus d'impigh siad uirthi tús a chur le plean éicint dá saol. Is chuige sin a chláraigh Janis do chúrsa eile i gColásite Lamar, is a bhfuair sí post di féin mar fhreastalaí ag cúirt babhlála.
An bhliain dar gcionn (1962), thosaigh sí ar chúrsa staidéir san ealaín in Ollscoil Thexas, in Austin, Texas. Faraor, níor chríochnaigh sí a cuid staidéir ann ach an oiread. Foilsíodh alt fúithi sa nuachtán ollscoile, "The Daily Texan", dar teideal "She Dares to Be Different", inar luadh cé chomh tógtha is a bhí sí le saol sóisialta an choláiste, agus leis an cheol, go háirithe leis an uathchláirseach. Más rud é go raibh na hógánaigh in Ollscoil Thexas ní ba héagsúla ná mic léinn de chuid Lamar, fós féin bhí Janis agus a cuid cairde (ar a tugadh "na Beatniks") ina mionlach an-bheag go deo. 
Ní raibh cead aici bogadh isteach ann, ach is sa "Gheiteo", árasán mac léinn a bhí suite ar Shráid Nueces, a chaith Janis an chuid ba mhó dá cuid ama is í in Austin.

Cúige i gCeanada is ea Manitoba, le daonra beag de 1,196,291 (meastachán 2008). Tugadh aitheantas oifigiúil dó sa bhliain 1870 nuair a scaradh amach é ó na "Northwest Territories". Is ó fhocal dúchasach a chiallaíonn "Mórspriorad" a thagann an t-ainm. Is í Winnipeg an phríomhchathair. Ba de bharr éirí amach a d'eagraigh Louis Riel in aghaidh an rialtais a bunaíodh cúige Manitoba.
Ba C$58.245 bn. an olltáirgeacht intíre (OTI) a bhí ag Manitoba sa bhliain 2012.
Béarla agus Fraincís na teangacha oifigiúla atá ag Manitoba. De réir daonáireamh 2006 ní raibh ach Béarla ag 82.8% do daonra Manitoba, bhí Béarla agus Fraincís ag 15.1% agus ní raibh ach Fraincís ag 3.2%. Ní raibh Fraincís nó Béarla ag 0.9% do daonra Manitoba.

Is imreoir sacair é Sylvain Distin (r.16 Nollaig, 1977 i Bagnolet, An Fhrainc). Imríonn sé faoi láthair le Everton F.C.. Bhíodh sé ina chaptaen ar Portsmouth F.C. roimhe sin. D'imir sé le Tours, Guegnon agus PSG chomh maith. D'imir sé le Manchester City F.C. ó 2002 go 2007.

Is imreoir sacair é Jason Andre Dvis Roberts (r.25 Eanáir, 1978 i Londain, Sasana). Imríonn sé faoi láthair le Blackburn Rovers F.C. 
D'imir sé le Hayes, Wolverhampton Wanderers agus Bristol Rovers roimhe sin. D'imir sé le WBA ó 2000 go 2004. D'imir sé le Wigan Athletic ó 2004 go 2006. Scór sé v Hull City i 23 Lúnasa, 2008.

Ba bhanna rac-cheoil, nó iar-phunc mar a aicmítear iad de gnáth, as Manchain, Sasana é Joy Division. Bunaíodh iad mar bhanna punc-rac faoin ainm Warsaw ach thosaigh siad ag athrú na fuaime a bhí acu go dtí go raibh siad i dtosach ar ghluaiseacht nua ar a tugtar iar-phunc. 
Mhair Joy Division go dtí na bliana 1980. Bhí siad ar tí an tír a fhágaíl ar a gcéad camchuairt sa Stáit Aontaithe Mheiriceá nuair a chuir an t-amhránaí corrach Ian Curtis lámh ina bhás féin. 

Bhí an RMS Lusitania ina long phaisinéirí de chuid na Ríochta Aontaithe. Ba cheann de loinge an Líne Cunard í. Seoladh í i mí Mheán Fómhair 1907 agus d'fhreastail sí ar an mbealach idir Learpholl agus Nua-Eabhrac. Bhí sí ar cheann de na loinge ba mhó agus ba ghasta ar domhan í ag an am sin, agus níor thóg sé ach ceithre lá go leith air an turas a chur di. 
Ar 7 Bealtaine 1915 buaileadh ag toirpéad í a scaoileadh leis as U-bhád Gearmánach den mhianach U-20 agus chuaigh sí go tóin poill, gar don Seancheann, Contae Chorcaí agus aon mhíle déag amach ó Chionn tSáile. Bádh an 1198 daoine a bhí ar bord. 
B'shin an líon ba mhó a cailleadh in aon eachtra mara amháin sa Chéad Chogadh domhanda. I measc na marbh, bhí 128 saoránaigh de chuid Stát Aontaithe Mheiriceá. Bhí arm lón á iompar ar an long agus sin an fáth a d'ionsaigh na Gearmánaigh é. Shéan rialtas Sasana go raibh arm lón air.

Is imreoir sacair é Jermain Colin Defoe (r.7 Deireadh Fómhair, 1982 i Londain, Sasana) Imríonn sé faoi láthair le Portsmouth F.C. D'imir sé le West Ham United ó 1999 go 2004. D'imir sé le Tottenham Hotspur ó 2004 go 2008.

Is iar-imreoir sacair é John Gillespie "Jackie" Henderson (17 Eanáir, 1932 - 26 Eanáir, 2005) D'imir sé le Portsmouth F.C. ó 1949 go 1958. D'imir sé le Wolves roimhe sin. D'imir sé le Arsenal F.C. ó 1958 go 1962. D'imir sé le Fulham F.C. ó 1962 go 1964.

Is iar-imreoir agus bainisteoir é Steve Edward Claridge (r.10 Aibreán, 1966). D'imir sé le Fareham Town ón séasúr 1983-1984. D'imir sé le Bournemouth ón séasú 1984-1985. D'imir sé le Weymouth ó 1985 go 1988. D'imir sé le Aldershot ó 1988 go 1990. D'imir sé le Cambridge United ó 1990 go 1994. D'imir sé le Birmingham City F.C. ó 1994 go 1996. D'imir sé le Leicester City ó 1996 go 1998. D'imir sé le Portsmouth F.C. ó 1998 go 2001. D'imir sé le Millwall ó 2001 go 2003. D'imir sé le Weymouth ón séasúr 2003-2004. D'imir sé le Brentford agus Bradford City ó 2004 go 2005. D'imir sé le Bournemouth arís 2006 go 2007. D'imir sé le Harrow Borough ó 2007.
D'oibrigh sé sé ina bhainisteoir le Portsmouth F.C. ó 2001 go 2002. Bhí sé ina bhainisteoir le Weymouth ó 2003 go 2004. D'obraigh sé le Millwall ar an bhliain 2005.

Is iar-imreoir agus traenálaí Albanach é George Graham (r. 30 Samhain 1944) D'imir sé le Aston Villa F.C. ó 1961 go 1964. D'imir sé le Chelsea F.C. ó 1964 go 1966. D'imir sé le Arsenal F.C. ó 1966 go 1972. D'imir sé le Manchester United ó 1972 go 1974. D'imir sé le Portsmouth F.C. agus Crystal Palace roimhe sin. Bhí sé ina bhainisteoir le Millwall 1983 go 1986. Bhí sé ina thraenálaí le Arsenal F.C. ó 1986 go 1995. 
D'oibrigh sé le Leeds United ó 1996 go 1998. Bhí sé ina thraenálaí le Tottenham Hotspur ó 1998 go 2001.

B'imreoir sacair é Dean Lawrence Kiely (r.10 Deireadh Fómhair, 1970 i Manchain, Sasana). D'imir sé le West Bromwich Albion ó 2007 go 2011. Coventry City ó 1987 go 1990. D'imir sé le York City F.C. ó 1990 go 1996. D'imir sé le Bury ó 1996 go 1999. D'imir sé le Charlton Athletic F.C. ó 1999 go 2006. D'imir sé le Portsmouth F.C. roimhe sin. D'imir sé roinnt cluiche le foireann náisiúnta na hÉireann chomh maith. Is coimeádaí cúil é.

Cumadóir agus ceoltóir Meiriceánach ab ea Woodrow Wilson "Woody" Guthrie (14 Iúil, 1912 – 3 Deireadh Fómhair, 1967), duine de na ceoltóirí ba mhó le rá sa 20ú haois. Nuair a chailleadh Guthrie ag deireadh na seascaidí, fágadh na céadta amhrán agus bailéad ina dhiaidh, a cuimsíonn plé ar pholaitíocht, amhráin traidisiúnta agus fiú amhráin do pháistí. Sheinn Guthrie gan stad ina shaol, go minic leis an sluán "This Machine Kills Fascists" ("Maraíonn an Meaisín seo Faisistithe") le feiceáil ar a ghiotár. An rian is cáiliúla a tháinig uaidh ná "This Land Is Your Land", a cantar go minic fós i scoileanna Meiriceánacha.
Thaistil Guthrie leis na spailpíní fánacha ó Oklahoma go California, ag foghlaim na hamhráin traidisiúnta agus gormacha a bhí acu ar an dturas. Bhí a chuid cumadóireachta bunaithe ar a thaithí le linn an Spealta Mhóir, agus tá aithne air mar "Troubadour na Dúiche ". Bhí baint aige le grúpaí Cumannacha sna Stáit Aontaithe, ach níor chláraigh sé le páirtí ar bith. 
Phós Guthrie trí huaire agus bhí ochtar clainne aige, an ceoltóir Arlo Guthrie ina measc. Is gariníon leis í an ceoltóir Sarah Lee Guthrie. Bhásaigh Guthrie de bharr deacrachtaí le Galar Huntington. In ainneoin an tinneas, chaith Guthrie a laethanta deireanacha ag tabhairt inspioráid do ghlúin nua cheoltóirí, agus bhí sé ina bhéal múinte ar dhaoine ar nós Ramblin' Jack Elliott agus Bob Dylan.

Is cúige de chuid na hÍsiltíre é Limburg () atá suite in oirdheisceart na tíre. Is é Maastricht an phríomhchathair. Tá teorainneacha aige leis an mBheilg ó dheas, le Brabant Thuaidh ó thiar, le Gelderland ó thuaidh, agus leis an nGearmáin ó thoir. 
http://www.limburg.nl

Iománaí is ea Martin Coleman. As Contae Chorcaí dó, agus imríonn sé le foireann a chontae. Is coimeádaí cúil é.

Is oileán íseal (28 ciliméadar) é Oileán Europa (Fraincis: "Île Europa") amach ó chósta na Mósaimbíce. Tá 22.2 ciliméadar de chósta aige ach níl cuan ná calafort ar bith ann. Tá aerstráice 1,500 méadar ann. 
Is tearmann dúlra é Oileán Europa agus is ann a neadaíonn níos mó turtair ghlasa ná in aon áit eile ar domhan. Tá gabhair fhiaine ann a d'fhág lonnaitheoirí ar an oileán san 18ú haois. 
Ba ón long Shasanach "Europa" a thug cuairt ar an oileán sa bhliain 1774 a ainmníodh an t-oileán, ach tá sé i seilbh na Fraince ón mbliain 1897. Rinne daoine iarracht cur fúthu ann idir 1860 agus 1920 ach níl ach fothraigh agus uaigheanna ann anois.

Oileánra i Muir na Síne Theas is ea Oileáin Spratley. Níl ach timpeall cúig chiliméadar cearnach d'achar iontu ach tá os cionn 100 díobh ann agus iad scaipthe thar achar 400,000 ciliméadar cearnach. Fágann sin go bhfuil na huiscí mórthimpeall orthu an-luachmhar ó thaobh iascaireachta agus meastar go bhfuil ola agus gás faoin uisce. Mar gheall air seo tá éileamh á dhéanamh ag tíortha éagsúla in Oirdheisceart na hÁise ar na hoileáin go léir nó ar chuid acu, an tSín, Vítneam, An Mhalaeisia agus na hOileáin Fhilipíneacha ina measc, agus baol ann i gcónaí go mbrisfeadh cogadh amach idir cuid de na tíortha sin.

Suíomh fíorthábhacthach seandálaíoch agus stairiúil is ea Teamhair nó Teamhair na Rí in aice Abhainn na Bóinne idir An Uaimh agus Dún Seachlainn i gContae na Mí, Éire. De réir traidisiún, b'ann a bhí áit cónaithe Ard Ríthe na hÉireann san am atá caite. Tá fianaise ann go raibh an láthair á húsáid mar ionad deasghnách creidimh ón Chlochaois go dtí gur tháinig an Chríostaíocht go hÉirinn. I measc na n-iarsmaí atá le feiceáil ar an láthair sa lá atá inniu ann tá:
Luaitear Teamhair sna scéalta is sine in Éirinn, agus deirtear go raibh a bpríomhionad polaitiúil ag Tuatha dé Danann ann sular tháinig na Gaeil chun na tíre. Cé nach bhfuil aon fhianaise shoiléir ann go raibh rí amháin ar bith i gceannas ar Éirinn roimh theacht na Críostaíochta is léir ón seanchas agus ón litríocht gurb ionad fíorthábhachtach a bhí inti. 
Le linn Éirí Amach 1798 bhí campa ag na hÉireannaigh Aontaithe ar Chnoc na Teamhrach ach d'ionsaigh arm na Breataine iad ar an 26 Bealtaine 1798 agus maraíodh ceithre chéad ar pháirc an áir. Léirítear an tionchar a bhí ag Teamhair ar shamhlaíocht na nGael sa tionól ollmhór a d'eagraigh Dónall Ó Conaill ann sa 19ú haois. 
Go luath sa bhfichiú haois tháinig dream de na "British Israelites" go Teamhair agus thochaill siad an cnoc agus iad ag iarraidh teacht ar Áirc an Chonartha. Rinne siad go leor dochar sular ruaigeadh iad. Tá sé de nós ag dreamanna éagsúla a thugann draoithe orthu féin na seanfhéilte Cheilteacha a cheiliúradh ar Chnoc na Teamhrach sa lá atá inniu ann.

Is traenálaí agus iar-imreoir é Alexander "Alex" McLeish (r.21 Eanáir, 1959 i Barrhead, Albain) Tá sé ina thraenálaí ar Birmingham
City ó 2007. D'imir sé le Aberdeen ó 1978 go 1994. D'imir sé le Motherwell roimhe sin. Bhí sé ina thraenálaí ar an fhoireann Motherwell ó 1994 go 1998. D'obraigh sé ina bhainisteoir le Hibernian 1998 go 2001. Bhí sé ina thraenálaí le Rangers ó 2001 go 2006. D'obraigh sé le Albain roimhe sin.

Iománaí is ea Shane Murphy. As Contae Chorcaí dó, agus imríonn sé le foireann a chontae. Is cosantóir é.

Iománaí is ea John O’Callaghan. As Contae Chorcaí dó, agus imríonn sé le foireann a chontae. Is cosantóir é.

Is é an Stadium Of Light páirc imeartha na foirne sacair Sunderland A.F.C. , atá suite i Sunderland, Sasana. Is é 49,000 toilleadh an staid.

Iománaí is ea Kevin Hartnett. As Contae Chorcaí dó, agus imríonn sé le foireann a chontae. Is cosantóir é.

Iománaí is ea Ciaran McGann. As Caisleán Ó Liatháin i gContae Chorcaí dó, agus imríonn sé le foireann a chontae. Is cosantóir agus tosaí é.

Is staid na foirne sacair Bolton Wanderers F.C. é Reebok Stadium, atá suite i Bolton, Sasana. Is é 28,723 toilleadh an staid.

Bhí Marco Aurelio Soto (1846-1908) ina Uachtarán ar Hondúras ón 27 Lúnasa 1876 go dtí an 19 Deireadh Fómhair, 1883. Bhí cáil an liobrálachais air. Is iomaí leasú a rinne sé sa tír lena linn, lena n-áirítear Leabhar Náisiúnta ("Bibliotéca Nacional de Honduras") a bhunú sa bhliain 1880.
Rugadh é i Tegucigalpa ar an 13 Samhain 1846, bhain sé cáilíocht abhcóide amach agus chláraigh sé ina bhall den Ghluaiseacht Leasúcháin ("Movimiento Reformista") a bhunaigh Justo Rufino Barrios sa bhliain 1871.
Bhí sé ina uachtarán ar an tír ar feadh sé bliana. Ba é a rinne príomhchathair na tíre de Tegucigalpa.

Is éard is oirfide ann ná gníomhacha atá ceaptha chun pléisiúr nó suaimhneas a thabhairt do dhaoine. Is féidir leis an lucht féachana páirt éighníomhach a ghlacadh sa tsiamsaíocht, ag amharc ar ceoldráma nó scannán mar shampla, nó páirt ghníomhach a ghlacadh, a leithéid agus ag imirt cluichí. 
Bíonn 'léamh na litríochta' agus 'spórt a imirt' de gnáth san áireamh mar oirfide, ach is minic a mbreithneofar orthu mar chaitheamh aimsire, toisc go mbíonn rannpháirtíocht ghníomhach i gceist leo agus ní amháin suaimhneas éigníomhach.

Dar leis an mBíobla, soitheach beannaithe a bhí in Áirc an Chonartha, mar ar coinníodh na taibléidí cloiche ar a raibh na Deich nAitheanta scríofa. Dar le cuntas an Bhíobla, ordaíodh do Mhaois an Áirc a dhéanamh agus d'iompar beirt shagart í os comhair an phobail agus an airm. Luaitear míorúiltí éagsúla léi ar nós Abhainn na Iordáine a scaradh chun an slua a ligean thairsti, agus thit ballaí Ireachó nuair a iompraíodh an Áirc mórthimpeall orthu agus trompaí á séideadh. Luaitear an Áirc go minic sa Bhíobla agus i bhfinscéalta éagsúla ó shin. Ní fios cad a tharla di ó ghabh na Bablóinigh críocha na nGiúdach. Dúradh go raibh sí san Afraic agus in áiteanna éagsúla sa Mheán-oirthear, agus fiú i dTeamhair in Éirinn.

Is éard is lámhcheird nó ceardaíocht ann ná an saghas oibre ina ndéantar gléasanna úsáideacha agus maisithe le lámha agus uirlisí simplí, go haonraic. Go hiondúil úsáidtear an téarma i gcomhair earraí a bhíonn monaraithe go neamh-meicniúil i mbealaí traidisiúnta.

Is foirgneamh sa Cheantar Laidineach i bPáras na Fraince é an Sorbonne. Bhunaigh an diagaí Robert de Sorbon sa 13ú céad é mar choláiste diagachta agus ba chuid de hOllscoil Pháras é. Sa bhliain 1970, scaradh Ollscoil Pháras i dtrí ollscoil déag agus cuid mhaith acu le hainm an Sorbonne ina dteideal féin. Tá cuid de na hollscoileanna seo lonnaithe i gceantar stairiúil an Sorbonne timpeall "rue des Écoles", i gcúigiú "arrondissement" Pháras.

Is staid na foirne sacair West Ham United é Upton Park, atá suite i Londain, Sasana. Is é 35,303 toilleadh an staid.

Is staid na foirne sacair Reading F.C. é Madejski Stadium, atá suite i Reading, Sasana. Is é 24,161 toilleadh na staide.


http://www.info-regenten.de/regent/regent-d/honduras.htm

Is fear spóirt Éireannach é Donncha "Ogie" Ó Moráin (Béarla: "Denis "Ogie" Moran") a rugadh i mBaile an Bhuinneánaigh, Contae Chiarraí ar an 16 Eanáir, 1956. D'fhreastail sé ar scoil chónaithe Rinn Mhic Gormáin, Contae na Mí, sna seascaidí déanacha agus na luath seachtóidí, áit a bhí ról lárnach aige i bhfoireann peile na scoile sin. Bhí rath nach beag ar an bhfoireann sin. Tar éis fhágaint na scoile dó, d'imir sé peil Ghaelach le Shannon Rangers agus foireann idir-chontae Ciarraí sna 1970idí agus 1980idí. Bhí áit lárnach ag Ogie i ré órga na foirne sin, agus tá naoi mbonn buaite aige i gCraobh Peil Sinsearach na hÉireann. Is curiarracht é seo, a roinneann sé fós leis na peileadóirí móra eile ón fhoireann chéanna Pádraig Ó Spealáin, Páidí Ó Sé, Gearóid de Paor agus Mícheál Mac Síthigh.
Is peileadóir é a mhac Daithí Ó Moráin, a d'imir a chéad chluiche sinsir don Ríocht sa tSraith Náisiúnta ar an 1 Feabhra 2009.

B’aisteoir agus scríbhneoir teilifíse agus drámaíochta Sasanach é Stephen Mallatratt (15 Meitheamh 1947 – 22 Samhain 2004). An cháil is mó atá air ná gur scríobh sé an dráma mór-ráchairte, "The Woman in Black", agus an dráma sin bunaithe ar an úrscéal le Susan Hill, leis an ainm céanna. Ba scríbhneoir fadtéarmach é don sobaldráma cáiliúil, "Coronation Street", chomh maith. Fuair sé bás ó leoicéime. 

Baile i gcontae Yorkshire Thuaidh i Sasana, is ea Scarborough, atá suite ar chósta na Mara Thuaidh. Tá thart ar 50,000 duine ina gcónaí ann. 

Farraige atá suite idir an Bhreatain, Críoch Lochlann agus Mór-Roinn na hEorpa í an Mhuir Thuaidh. Tá sí breis is 970km (600 mi) ar fhad agus 580 km (360 mi) ar leithead, Tá naisc idir an Mhuir Thuaidh agus an tAigéan Atlantach tríd an Mhuir Ioruach, Muir nIocht agus an Dover Strait.

Contae i dtuaisceart Shasana é Yorkshire Thuaidh. Cruthaíodh é go reachtúil i 1974 agus is é an contae is mó achar i Sasana. 

Is cúige de chuid na hÍsiltíre é Zeeland atá suite in iarthar na tíre ar an gcósta na Muire Thuaidh. Is é Middelburg an phríomhchathair. Tá teorainneacha aici leis an mBeilg ó dheas, an Ollainn Theas ó thuaidh, agus le Brabant Thuaidh ar an taobh thoir. 

Cathair mhór is ea Dubai in Aontas na nÉimíríochtaí Arabacha. Is é Mohammed Bin Rashid Al Maktoum rialtóir Dubai. Is cathair shaibhir í. 1,422,000 an daonra a bhí ag Éimíríocht Dubai i 2006, níos mó ná ceann ar bith eile in Aontas na nÉimíríochtaí Arabacha. 
Tá eacnamaíocht laidir ag Dubai. Thosaigh sì le peitrilliam agus gás nádúrtha. Tá trádáil, monaraíocht, turasóireacht agus seirbhísí airgeadais níos tábhachtaí anois, áfach.
Tá an chathair suite ar chósta an Aontais, in aice le Murascaill na Peirse. Clúdaíonn éimiríocht Dubai 4114km². Tá Dubai suite i bhFásach na hAraibe, agus is te an aeráid atá ag an éimiríocht. 
Sa 19ú h-aois, bhunaigh clann Al Abu Falasa éimiríocht Dubai. Cleithiúnaí Abu Dhabi ab ea Dubai go dtí 1833, nuair a tháinig clann Al Maktoum go Dubai ó Abu Dhabi. Cuid d’Aontas na nÉimíríochtaí Arabacha ab ea Dubai ó 1971 ar aghaidh, nuair a d’fhág a cosantóir, an Ríocht Aontaithe, Murascaill na Peirse.

Is córas iompair faoi thalamh é córas Metro nó Metro ("Underground", "Subway"). Tá sé cosuil le iarnród. Tá siad le fáil i gcathracha ar fud an domhain, mar shampla Páras, Londain, Moscó, Nua-Eabhrac, agus araile. Beidh Metro ann i mBaile Átha Cliath go luath. "Subway" a thugtar chóras den chineál seo sna S.A.M., agus an "Underground" atá air i Londain.

Is comhlacht leictreach é Philips (nó "Koninklijke Philips Electronics N.V."). Déanann siad teilifiséan, agus radió, agus trealamh leictreach eile.


Is trá-bhaile agus baile saoire é Kuşadası i gCúige Aydın ar chósta thoir na Mara Aeigéiche sa Tuirc, 90 cm (56 míle) ó dheas ón gcathair Ízmir, agus 71 cm (44 míle) ón bpríomhchathair intíre réigiúnach Aydın.
Is lárionad ceantair agus comharsa é Kuşadası do na ceantair Germencik, Söke agus Selçuk. 
Tá Kuşadası gar don chathair ársa Ephesus agus áiteanna suimiúla eile, Miletos, Didim agus Pamukkale san áireamh, agus níl an t-oileán Samos ach achar gairid trasna na farraige ó Kuşadası. Tá isteach is amach le 50,000 duine ina gconaí sa chathair. "Oileán na nÉan" an chiall atá le hainm na cathrach i dTuircis.

Is é an Crannchur Náisiúnta, crannchur in Éirinn.
Thosaigh siad ag obair i 1987. Tá alán cluiche acu, mar shampla "Lotto", "EuroMillions", "Lotto Plus", srl...
Bailíonn siad airgid do t-údar mhaithe ar fud na h-Éireann. Bailigh siad €245.5milliún i 2007 do t-údar mhaithe.

Sráidbhaile Éireannach i gContae Chiarraí é Ceann Trá (Béarla: "Ventry"), atá lonnaithe ar Chorca Dhuibhne, seacht gciliméadar taobh thiar den Daingean. B'é Ceann Trá an calafort ba thábhachtaí ar an leithnis fadó, ach ceann scríbe coitianta atá ann do thurasóirí fós inniu. 
Tá an sráidbhaile suite ar an imeall thuaidh de Chuan Fhionn Trá i dtírdhreach ardluacha idir an fharraige agus An Chathair Ard, thart ar seacht gciliméadar siar ó dheas ó Dhaingean Uí Chúis ar Chuaird Cheann Sléibhe, R559 – bealach tábhachtach turasóireachta.
Ionad beag fócais áitiúil is ea an sráidbhaile don phobal tuaithe máguaird. Tá siopa, tábhairne, bunscoil, saotharlann photaireachta agus oifig phoist ann, chomh maith le cé bheag le haghaidh na n-iascairí áitiúla. Gabhann an turasóireacht ar Chuaird Cheann Sléibhe chun leasa Cheann Trá freisin (mar shampla potadóireacht agus caifé), mar a dheineann an trá bhreá agus an pháirc mhór do charabháin. Bíonn ranganna Gaeilge ar siúl sa halla pobail áitiúil le linn an tsamhraidh. Ar nós lonnaíochtaí eile sa cheantar, is minic a bhionn soláthar lóistín le haghaidh na scolaírí seo ina ioncam tábhachtach do theaghlaigh. 
Tá séipéal, tábhairne agus siopa beag suite ag Ard a’ Bhóthair, dhá chiliméadar ó Cheann Trá.
Tá caisleán Ráthanáin sa pharóiste (bhíodh ráth ann roimhe sin). Bhíodh dún ceann tíre, An Dún Beag, suite sé chiliméadar siar ó Cheann Trá, agus maireann na fothracha fós. Tá Cill Mhic an Domhnaigh suite i ngar dó. Is féidir clocháin a fheiscint i gCill Mhic an Domhnaigh.
Tá lár beag mar a sholáthraítear seirbhísí áitiúla ag sráidbhaile Cheann Trá, agus tá a aghaidh sin ar na bóithre R559 agus L-8039. Tá forbairt ribíneach ar thaobh An Daingin de Cheann Trá chomh fada le Baile Mór, agus ar an mbóthar ard, L-8039. Tá forbairt tithíochta saoire, ar stíl bhruachbhailteach, lastuaidh de chroí Cheann Trá, a bhaineann de shuíomh agus de threithiúlacht na háite. Patrún líneach atá ar an mbaile toisc srianta ar fhorbairt ar thaobh na farraige den R559, áit atá ainmnithe ina Phríomh-Limistéar Taitneamhachta Speisialta i bPlean forbartha an Chontae. An patrún traidisiúnta lonnaíochta i gcroí Cheann Trá ná tithe sraithe dhá stór, le struchtúr níos
mó atá trí stór ar airde ag an gceann thiar.
Bhí 1901 duine ina gcónaí sna Toghranna Ceantair "Ceann Trá" agus "Na Gleannta" sa bhliain 2006 de réir an daonáirimh. Dúirt 73% go raibh Gaelainn acu, ach ní dúirt ach 43% go raibh úsáid á bhaint acu as an nGaelainn ar bhonn laethúil. Sa tréimhse 2000 go dtí 2006 ceadaíodh 31 iarratas pleanála cónaithe.
De réir an Staideár Cuimsitheach Teangeolaíoch ar Úsáid na Gaeilge sa Ghaeltacht bhí 448 daoine os cionn trí bhlian d'aois. Labhair 249 (55.6%) Gaeilge go laethúil taobh amuigh don córas oideachas.
De réir daonáireamh bPoblacht na hÉireann 2011 bhí cónaí ar 423 duine i gCeann Trá. Dúirt 320(79.4%) duine go bhfuileadar ábalta an Gaelainn a labhairt. Dúirt 140(34.7%) duine go n-úsáideann siad an nGaelainn go laethúil lamuigh don córas oideachas. 
Tá Limistéar ainmnithe Oidhreachta Náisiúnta suite sa cheantar. Trá Fhionn Trá, córas beag dumhcha, loch beag, féarthailte fliucha agus seascann mór giolcaí atá ann. Tá an limistéar idir Cuaird Cheann Sléibhe, R559, agus an fharraige, ainmnithe ina Phríomh-Limistéar Taitneamhachta Speisialta. Tá an tirdhreach seo an-íogair go deo, agus is ar éigean atá acmhainn ar bith forbartha inti, má tá faic in aon chor. Beidh cosc ar fhorbairt ar bith sa limistéar seo, seachas forbairt a bhfuil díolúine speisialta ann di de réir an sceidil do na Rialacháin Phleanála & Forbartha, 2001.
Ar an 4 Deireadh Fómhair 1939, tháinig U-Bhád Gearmánach, U-35, isteach sa chuan agus tháinig 28 príosúnach i dtír. Ba mhairnéalaigh Ghréagacha de chuid an MV Diamantis iad. Bhí cuid de mhuintir an cheantair i láthair, mar shampla Jimmy Fenton, Bearnard Ó Lubhaing, Tadhg Ó Cíobháin, agus Eoghan Ó Cléirigh.

Is sraith ollmhargaí ollmhór dhomhanda é Carrefour SA. Ciallaíonn "Carrefour" "crosbhóthar" i nGaeilge. Díolann siad earraí grósaera. Tá siopaí acu ar fud an domhain.

Fealsúnacht é an cruthaíochtachas a ghlacann leis gurbh é Dia - de ghnáth, Dia na Críostaíochta, an Ioslaim, nó an Ghiúdachais - a chruthaigh an ollchruinne mar atá sí. Mar is minicí a thuigtear an téarma inniu, is ionann é agus frithéabhlóideachas - is é sin, is é an rud is mó a shamhlaítear leis an "gcruthaíochtachas" ná na bunúsaithe Críostaí a dhiúltaíonn don Darwineachas agus do thuiscint Charles Darwin d'fhorbairt na speiceas.

Thóg mé an pictiúr seo.

Iar-pheileadóir Ghaelach Éireannach é Ambrós Ó Donnabháin (Béarla: "Ambrose O'Donovan"), nó "Rosie" mar a leasainmníodh é. As Gníomh go Leith dó, d'imir sé i lár na páirce leis a chlub áitiúil Gníomh go Leith agus leis an bhfoireann idir-chontae Ciarraí. Bhí sé ina chaptaen ar fhoireann cháiliúil Chiarraí a bhuaigh Craobh Peil Sinsearach na hÉireann sa bhliain 1984, an bhliain ina raibh an comóradh céad bliain ag an gCumann Lúthchleas Gael. 

Peileadóir a bhí iMícheál "Mikey" Mac Síthigh (Béarla: Mikey Sheehy), a rugadh ar an 28 Iúil, 1954 i dTrá Lí, Contae Chiarraí. D'imir sé le foireann Chiarraí sna seachtóidí, sna hochtoidí agus sna nóchaidí. Tá sé ar na cúigear Chiarraíoch a bhuaigh Craobh Peile na hÉireann ocht n-uaire, sna blianta 1975, 1978-1981 agus 1984-1986. Bronnadh seacht ngradam Sárimreoirí na Bliana air, agus sé chorn sa tSraith Peile Náisiúnta.
Roghnaíodh Sheehy mar lántosaí ar dheas i bhFoireann na Mílaoise sa bhliain 1984.

Is oileán Gréigeach é Corfú (Gréigis: Κέρκυρα, Kérkyra, AIF: [ˈkʲe̞ɾkʲiɾa]; SeanGhréigis: Κέρκυρα nó Κόρκυρα; Laidin: Corcyra; Iodáilis: Corfù) sa mhuir Iónach. Tá sé suite amuigh ó chósta "Sarande" na hAlbáine, agus caolas idir 3 go 23 km (2 15 mi) eatarthu. 
Tá an t-oileán ina pháirt den limistéar riaracháin nó periphéria (Περιφέρεια)de Chorfú, agus tá 12 den 16 bhardasachtaí nó comúin aige agus níos mó na 96% den daonáireamh (daonáireamh 2001). Is iad na ceithre bhardasacht eisiata ná Ereikoussa, Mathraki, Othonoi, agus Paxoi, agus is oileain faoi leith iad uilig.

Is é an limistéar riaracháin is saibhre i Monacó é Monte Carlo (Ocsatáinis: "Montcarles", Monégasque: "Monte-Carlu") agus creidtear go hearráideach uaireanta go bhfuil sé ina phríomh-chathair, cé nach bhfuil a leithéid ann. Tá clú ar Monte Carlo mar gheall ar a theach cearrbhachais (la Place du Casino), a charasma agus na daoine mór le rá a bhíonn le feiceáil go minic ag siúl a chuid sráideanna. 
Tá daonra buan timpeall ar 3000 daoine ann. Áirítear na comharsanachtaí Saint Michel, Saint Roman/Tenao, agus an trá-bhaile Larvotto freisin mar chuid den limistéar. Tá an baile Francach Beausoleil (ainm roimhe seo ná "Haut-Monte-Carlo") in aice le Monte Carlo.
Bunaithe sa bhliain 1866, tá bunús Iodálach leis an ainm 'Monte Carlo'; an bhrí atá leis ná 'Sliabh Shéarlais', i gcuimhne ar an bprionsa Charles III Mhonacó. Tá an sliabh seo ina scairp ag bun na nAlp cois na farraige, áit a bhfuil an baile suite.
Tá an chuid is mó den 'Circuit de Monaco' reáchtáilte i Monte Carlo, ina mbíonn rásaíocht Fhoirmle a hAon ar siúl, agus is ósteagraíocht é freisin do chluichí dornálaíochta chraobh an domhain, an 'European Poker Tour Grand Final' agus an 'World Backgammon Championship', agus araile. D'ainneoin a ainm, tionóltar an Monte Carlo Masters (craobhchluiche idirnáisiúnta leadóige) trasna na teorann sa Fhrainc.
Is ceann de phríomhionaid saoire na hEorpa é Monte Carlo, cé go bhfuil an chuid is mó de na háiteanna is mó tóir orthu i gceantracha eile i Monacó, lena n-áirítear Ardeaglais Mhonacó, Iarsmalann Napoleon, an Iarsmalann Aigéaneolaíochta (lena hiasclann) agus Pálás an Phrionsa, iad seo uilig lonnaithe i Monacó-Ville.


Is staid na foirne sacair Arsenal F.C. é Emirates Stadium, atá suite i Londain, Sasana. Is é 60,355 toilleadh an staid.

Nuachtán mórbhileoige Éireannach is ea an Irish Examiner (roimhe: "Cork Examiner", "The Examiner"), a chlóbhualadh don chéad uair ar an 30 Lúnasa 1841. Is é Tim Vaughan an eagarthóir reatha.


Is staid na foirne sacair Blackburn Rovers F.C. é Ewood Park, ata suite i mBlackburn, Sasana. Is é 31,367 toilleadh an staid. 

Thóg mé an pic seo.

Ciallaíonn an focal Acrapolas 'cathair ard' (Sean-Ghréigis ἀκρόπολις, akrópolis, akró= ard + polis= cathair). Bhí sé coitianta ag daoine, san am a chuaigh thart, tógáil in áiteanna arda ionas go mbeadh staid chosanta acu. De réir a chéile, is minic gur fhás na láithreáin chosanta seo as cuimse gur deineadh cathracha astu, cosúil leis an Róimh agus Cathair na hAithne.

Thóg mé an pic seo.

Is staid na foirne sacair Chelsea F.C. é Stamford Bridge, atá suite sa London Borough of Hammersmith and Fulham, Sasana. Is é 42,055 toilleadh an staid.

Is staid na foirne sacair Aston Villa í Villa Park, atá suite i Birmingham, Sasana. Is é 42,640 toilleadh an staid. 

Is polaiteoir Francach a bhí ina Phríomh-Aire na Fraince ón mbliain 2007 go dtí 2012 atá i François Fillon. Ba bhall é den pháirtí RPR agus anois is ball é den UMP. Roimh an bpríomh-aireacht bhí sé ina ionadaí, aire, seanadóir agus ball de Conseil général (comhairle ghinearálta) de la Sarthe.
Toghadh Fillon don Assemblée nationale (parlaimint na Fraince) don chéad uair sa bhliain 1981. Ba Aire é idir 1993 agus 1997 i rialtais Edouard Balladur agus Alain Juppé.
Ceapadh mar Aire Saothair é sa bhliain 2002 i rialtas Jean-Pierre Raffarin. Ceapadh mar Aire Oideachais agus Taighde é sa bhliain 2004. Ní raibh sé páirteach i rialtas nua Dominique de Villepin sa bhliain 2005 ach toghadh é mar Sheanadóir don "départment" Sarthe. Ba chomhairleoir é do Nicolas Sarkozy agus é i mbun feachtais don toghchán uachtaránacha, agus cheap Sarkozy é mar Phríomh-Aire é ar an lá tar éis an toghcháin.

Ba dhealbhóir céarach agus bunaitheoir céirlainne cáiliúla i Londain í Madame Maire Tussaud (1761 – 1850). Tá brainsí de chuid chéirlann Madame Tussaud le fáil ar fud an domhain anois.
Rugadh í leis an ainm Marie Grosholtz i Strasbourg. Ba shaighdiúir é a hathair a fuair bás i gCogadh na Seacht mBliana, dhá mhí sular saolaíodh Marie féin. Fuair a máthair post mar fhreastalaí baile don dochtúir Párasach, Philippe Curtius. Ba dhochtúir é Curtius a bhí oilte i snoíodóireacht chéarach, rud a d’úsáid sé chun anatamaíocht a thaispeáint agus mhúin sé an cheird seo do Mharie óg. 
Bhain Marie cáil amach ar dtús mar gheall ar dhealbha céarach a chruthaigh sí de Voltaire agus an státaire cuartaíochta Meiriceánach, Benjamin Franklin. Díríodh aird an teaghlaigh ríoga orthu mar gheall orthu seo agus fostaíodh í mar theasgascóir ealaíne do dheirfiúr an rí, Louis XVI. 
Cuireadh deireadh le hobair Mharie leis an teaghlach ríoga nuair phléasc Réabhlóid na Fraince amach. Caitheadh í i bpríosún mar gheall ar an gceangal ríoga seo agus roinn sí cillín Josephine Beauharnais, a bheadh ina Banimpire ar an bhFrainc ina dhiaidh sin nuair a phósfadh sí Napoleon. Cuireadh iachall ar Mharie maisc mhairbh a dhéanamh dóibh siúd a cuireadh chun báis, chun a dhílseacht don bhunaíocht nua a cruthú. B’obair uafásach é seo, ina mbíodh ar Mharie cuardach a dhéanamh trí charn na gcorpán le teacht ar cheann bainte na ndaoine a bhí ag teastáil. Ina measc seo bhí Louis XVI agus a bhean chéile Marie Antoinette. Bhí an dá mhasc mairbh seo ar na codanna is mó dá taispeántas céarach ina dhiaidh sin. 
Fuair Marie taispeántas an Dr. Curtius mar oidhreacht tar éis dó siúd bás a fháil. Phós sí Francois Tussaud sa bhliain 1795, nuair a ghlac sí le sloinne nua a mbeadh an oiread sin cáile air ina dhiaidh sin mar gheall ar a cuid oibe. Ní raibh ag éirí go maith leis an ngnó agus bheartaigh sí ar dhul thar lear leis an taispeántas go dtí an Bhreatain. D’fhág sí an Fhrainc agus a fear chéile i 1802, chuige sin. Ní fheicfeadh sí ceachtar acu riamh arís. 
D’éirigh thar barr le taispeántas Tussaud sa Bhreatain, áit a raibh suim mhór ag an bpobal i ndaoine cáiliúla, anuas ar an bhfonn a bhí ar lucht polaitiúil ansin caitheamh anuas agus damnú a dhéanamh ar mhuintir na Réabhlóide sa Fhrainc, agus na cogaí ar siúl in aghaidh Napoleon ag an am.
Bhí an rath ar Marie Tussaud sa Bhreatain agus d’fhan sí ansin go dtí go bhfuair sí bás sa bhliain 1850. Cuireadh an taispéantas ar aghaidh dá sliocht agus bhunaithe a garpháistí an chéirlann san áit a bhfuil sí anois ar Shráid Marylebone i Londain.


Ba pholaiteoir sinsearach Éireannach leis an bpáirtí Fianna Fáil é Séamus Ó Braonáin (Béarla: "Séamus Brennan", 16 Feabhra 1948 – 9 Iúil 2008). As cathair na Gaillimhe dó, chaith sé tréimshí fada i nDáil Éireann mar Aire Iompair agus Turasóireachta (1989–91), Aire Iompair, Turasóireachta agus Cumarsáide (1991–92), Aire Oideachais (1992–93), Aire Iompair (2002–04), Aire Gnóthaí Sóisialacha, Pobail agus Teaghlaigh (2004–07) agus Aire Ealaíona, Spórt agus Turasóireachta (2007–08). 
D'éirigh sé as oifig ar an 6 Bealtaine 2008, de bharr tinnis.

Is iar-iománaí Éireannach é Liam Ó Fionnalaigh (Béarla: "Liam Fennelly"), a tháinig ar an saol ar an 1 Eanáir 1958 i mBaile an Phoill, Contae Chill Chainnigh. Bhí gairmréim rathúil aige ina thosaí le foireann idir-chontae Chill Chainnigh sna 1980idí agus na 1990idí, ina bhuaigh sé trí bhonn i gCraobh Iomána Sinsearach na hÉireann. Bhí sé ina chaptaen ar fhoireann na gCat sna laethanta seo chomh maith.
B'iománaithe iad a sheisear deartháir - Gearóid, Mícheál, Caoimhín, Breandán, Seán agus Diarmaid.
Rugadh Liam Ó Fionnalaigh i mBaile an Phoill, Contae Chill Chainnigh thiar sa bhliain 1958. Nuair a bhí sé trí bliana d'aois, bhog a theaghlach go Baile Héil, áit ina raibh feirm ceannaithe ag a athair. Léirigh Liam agus a dheartháireacha go léir spéis mhór san iomáint ó aois óg. Ag an scoil náisiúnta i mBaile Héil a d'imir siad an cluiche don chéad uair, agus lean an seachtar acu ar aghaidh chun imirt leis an gclub agus an gcontae áitiúil.
In óige fós, chuaigh Ó Fionnalaigh isteach mar bhall den chlub CLG Na Seamróga Baile Héil. Club nua a bhí ann ag an am sin, agus bhí a athair i measc na mbunaitheoirí. Bhain Ó Fionnalaigh rath amach leis na Seamróga gan mhoill, ag tosú sa bhliain 1978 nuair a bhí áit lárnach aige san fhoireann sinsearach a bhuaigh a gcéad craobh contae do na Seamróga. Lean siad ar aghaidh le bua sa Chraobh Laighean, ach bhí mí-ádh orthu sa chluiche ceannais i gcoinne na Carraige Duibhe.
Chuir Ó Fionnalaigh dhá bhonn contae eile leis a bhailiúchán sna blianta 1979 agus 1980. Sa bhliain ina dhiaidh sin, 1981, bhuaigh sé a dara bhonn Laighean, agus a chéad bhonn uile-Éireann chomh maith. Bhí gach rud buaite aige ag leibhéal an chlub, ach ní raibh an rath thart. Bhuaigh na Seamróga craobh an chontae arís sna blianta 1982 agus 1983, ag cur boinn Laighean agus uile-Éireann leis sa bhliain 1983. Tar éis tamaill, bhí ocht mbonn aige i comórtas an chontae, le buanna eile sna blianta 1985, 1988 agus 1989. Sa bhliain 1989, bhailigh sé a cheathrú bhonn Laighean agus a thríú bhonn uile-Éireann. I gcluiche ceannais na hÉireann na bliana seo, d'imir na seachtar deartháir Uí Fhionnalaigh ar an bhfoireann chéanna, curiarracht nach brisfear arís, b'fhéidir.

Bhí Anraí Ó Riain (Béarla: "Harry Ryan") ina iománaí, a d'imir ina thosaí leis a fhoireann áitiúil an Clárach i gContae Chill Chainnigh agus an fhoireann idir-chontae Chill Chainnigh. D'imir sé i dhá chluiche ceannais na hÉireann sna blianta 1983 agus 1987, agus bhuaigh sé bonn ór amháin. Chomh maith le sin, bhuaigh sé dhá bhonn sa tSraith Iomána.


Is staid fhoireann sacair Cork City í Crois an Tornóra ("Turners Cross" as Béarla), atá suite i gCrois an Tornóra i gCorcaigh, Poblacht na hÉireann. Is é 7,500 toilleadh na staide.
Ba í an chéad staid "lán-suite" agus lán-chlúdaithe in Éirinn i ndiaidh a athchóirithe sa bhliain 2009, an t-aon cheann amháin den chineál sin ar feadh tamaill ghairid sular críochnaíodh Staid Aviva i mBaile Átha Cliath sa bhliain 2010.

Is Cill (bitheolaíocht) eocarótach aon-lascaideach í an t-Aonchont nó an Unikont ("iolra= Unikonta").
Is baill iad de na Unikonta, an grúpa tacsanomaíocht molta ag an t-eolaí Thomas Cavalier-Smith.
San áireamh sa ghrúpa seo tá cealla eocarótacha aon-lascaideacha, ar a laghad ag a sinsear níos faide siar. Tugann roinnt taighde le fios dúinn gurb í an t-aonchont an sinsearach coiteann a bhí ag na hOpisthokonts (Ainmhí, Fungais agus saghsanna gaolmhara) agus Aiméibí, agus go raibh an Déchont ina shinsear d'Archaeplastida (Plándaí agus a ngaolta), Excavata, Rhizaria, agus Chromalveolata.
Tá comhtháthú géin thriarach ag na haonchoint, próiseas nach mbíonn ar siúl ag na bichoint.
Ionchódaíonn na trí ghéin atá comhtháite le chéile ag na haonchoint thriaracha (ach ní na baictéir ná na bicoint) einsímí le haghaidh núicléitíd pirimidín a shintéisiú: carbamoyl fosfáit synthase, dihydroorotase, aspartate carbamoyltransferase (Cavalier-Smith 2006).
Taispeánannn an crann fíliginiteach seo a leanas na gaolmhaireachtaí idir na príomhghrúpaí d'Eocarót, de réir moltaí Cavalier-Smith.
Tá ceintrín amháin ag na haonchoint (Cavalier-Smith, 2002, 2006). Tá dhá cheintrín ag roinnt aonchoint ach tá bunadh fhoráis difriúil acu ó na déchoint a thaispeánann go raibh éabhlóid choinbhéirseach ar siúl (Cavalier-Smith 2006). 

Is príomh-líne de shliocht na n-eocarót í na hArchaeplastida atá comhdhéanta de phlandaí talaimh, algaí glasa agus dearga, agus grúpa beag eile glaoite glúcaifíti.
Tá plastaidí le dhá scannán mórthimpeall orthu ag na horgánaigh seo go léir, a mholfadh gur d'eascair siad go díreach ó 
chianbaictéir inshiombóiseacha.
I ngach grúpa eile, tá trí nó a ceathair scannán timpeallaithe ar na plastaidí agus bhí siad faighte go tánaisteach ó algaí glasa agus dearga.


Ba é an Státrúnaí Lánchumhachtach (Fionlainnis: "ministerivaltiosihteeri". Sualainnis: "ministerstatssekreterare") an státseirbhíseach Fionlannach i gCathair Pheadair a chuirfeadh cúrsaí na Fionlainne faoi bhráid an Impire, nuair a bhí an Fhionlainn ina cuid d'Impireacht na Rúise, mar Ard-Diúcacht.
De réir an dlí, ní fhéadfadh ach saoránach Fionlannach bheith ina Státrúnaí Lánchumhachtach. Sna fiche bliain dheireanacha i stair na hArd-Diúcachta, bhí na Rúisigh ag iarraidh an Fhionlainn a thabhairt chun Rúiseachais, agus iad ag ceapadh Rúisigh ina Státrúnaithe Lánchumhachtacha beag beann ar an dlí.
Bhí an Coiste um Chúrsaí na Fionlainne ag cuidiú leis an Státrúnaí Lánchumhachtach ina chuid oibre.
Maidir leis an bhfocal "ministeri" nó "minister" i dteideal an Státrúnaí, ní thagraíonn sé don Aire Rialtais, ach don "mhinistre" sa tseanchiall taidhleoireachta Fraincise - is é sin, "ministre plenipotentiaire", nó ionadaí lánchumhachtach a fhéadann, cuir i gcás, conarthaí a shíniú thar cionn a rialtais. Sin é an tuige go n-aistrítear an teideal mar Státrúnaí Lánchumhachtach anseo.
Ní raibh an leagan seo in úsáid, áfach, ach ón mbliain 1835 ar aghaidh. Roimhe sin, ní thugtaí ach "státrúnaí" ar an státseirbhíseach seo.

Scannán faisnéise é Mise Éire a thugann cur síos ar imeachtaí staire na hÉireann sna blianta 1896-1918, idir fhorbairt an náisiúnachais in Éirinn, Éirí Amach na Cásca, agus bhua Shinn Féin i dtoghchán na bliana 1918. B'é Gael-Linn a léirigh an scannán. Rinne George Morrison an stiúrthóireacht, agus chum Seán Ó Riada an ceol don scannán. B'iad Pádraig Ó Raghallaigh agus Liam Budhlaeir na tráchtairí. B'é Seán Mac Réamoinn a scríobh téacs na tráchtaireachta.
Seanábhar scannáin atá i "Mise Éire" ó thús deiridh, agus é ar ceann de na chéad scannáin fhaisnéise riamh a cuireadh i dtoll le chéile as an gcineál seo pictiúirí. Chuaigh Morrison ar lorg ábhar pictiúirí de na daoine a bhí sáite sna himeachtaí seo ina lán cartlanna agus aircíovlanna, agus d'éirigh leis, mar shampla, an beagán de na pictiúirí beo a bhí tógtha de Thomás Ó Cléirigh riamh a shuí sa scannán.
Chuaigh "Mise Éire" ar an scáileán an chéad uair sa bhliain 1959 ag Féile na Scannánaíochta i gCathair Chorcaí. Sa bhliain 2006, d'eisigh Gael-Linn an scannán ina dhiosca digiteach (DVD) in éineacht leis an ngearrscannán "An Tine Bheo" agus le nuachtscannán sa tsraith "Amharc Éireann" a thugann cur síos ar an dóigh a ndearnadh an scannán.
Tar éis "Mise Éire", léirigh Gael-Linn agus George Morrison scannán eile den chineál chéanna faoi na himeachtaí staire in Éirinn ina dhiaidh sin, mar atá, "Saoirse?".
Fuair an scannán a ainm ó dhán cáiliúil Phádraic Mhic Phiarais, "Mise Éire".





Iar-dhuine spóirt Éireannach é Gearóid "Ger" de Paor (Béarla: "Gerard "Ger" Power") a bhí ina pheileadóir Ghaelach leis an gclub Aibhistín de Staic i gContae Chiarraí agus foireann sinsir Ciarraí.
In Áth na Coite, Contae Luimnigh a tháinig Ger de Paor ar an saol ar an 27 Meitheamh, 1952. Bhíodh a athair Jackie ag obair ann le C.I.É., ach bhí air bogadh go dtí Trá Lí i gContae Chiarraí seachtain amháin tar éis breith a mhac. Fear mór spóirt eile a bhí ina athair chomh maith, iománaí rathúil le Luimneach sna 1930idí agus na 1940idí, le Craobh na hÉireann buaite aige sna blianta 1934, 1936 agus 1940. Ní ba dhéanaí ina shaol, d'imir Jackie le Contae Chiarraí freisin, agus deirtear go raibh tionchar mór é ar a mhac. Nuair a thosaigh Ger a ghairmréim idir-chontae fhéin, ba leis an fhoireann iomána Chiarraí faoi-16. Tar éis tamaill beag, ámh, rith sé leis gurb í an pheil a bhí níos tábhachtaí do mhuintir Chiarraí.
D'imir an Paorach a chuid peile leis an gclub iomráiteach Aibhistín de Staic i dTrá Lí. Thaispeán sé an sárchumas a bhí aige ag aois óg, ag buachaint craobh an chontae leo ag leibhéal faoi-16. Ó shin amach, bhuaigh de Paor seacht mbonn leis an bhfoireann sinsireach, idir na seachtóidí agus na hochtóidí. Ina theannta sin, bhuaigh sé craobh uile-Éireann amháin sa bhliain 1977.
Chaith de Paor dhá bhliain le foireann mionúir Chiarraí, agus b'eisean a bhí ina chaptaen orthu nuair a chaill siad cluiche ceannais na hÉireann in aghaidh na Gaillimhe sa bhliain 1970. Ina shinsir dó, bhí áit aige sa scuaid Chiarraí a chaill in athimirt in aghaidh Uíbh Fhaillí sa bhliain 1972, mar fhear ionaid. I rith an tréimhse chéanna, d'imir sé ag leibhéal faoi-21 ar feadh trí bliana chomh maith, ag buachaint bonn uile-Éireann sa bhliain 1973. Dhá bhliain ina dhiaidh sin, sa bhliain 1975, bhí séasúr an-rathúil ag de Paor leis an bhfoireann sinsearach. Bhain sé a chéad craobh na Mumhan agus Craobh na hÉireann amach na bliana seo, faoi bhainisteoireacht an fhir nua Mícheál Ó Duibhir. Ba thús é le ré glórmhar nua d'fhoireann Chiarraí, agus bhí ról tábhachtach ag de Paor sa cháil nua.
Sa bhliain 1976, bhailigh de Paor a dhara Chraobh na Mumhan. Theip ar Chiarraí i gcluiche ceannais na hÉireann, áfach, nuair a bhain Baile Átha Cliath díoltas amach don chailleadh na bliana roimhe sin. Bliain bhocht a bhí inti arís don Ríocht sa bhliain 1977, nuair a tháinig siad slán as Cúige Mumhan ach chuir na Dubs stad leo arís, i gcluiche leathcheannais den scoth an babhta seo. Nuair a tháinig 1978, bhí an Ríocht réidh le cáil a bhaint amach. Bhí bua éasca acu i gCrobh na Mumhan, agus sheol siad gan stró isteach sa chluiche deiridh chun aghaidh a thabhairt ar lucht na príomhchathrach arís. Cuimhnítear an cluiche féin inniu mar gheall ar an gcúl dalba a d'aimsigh Mícheál Mac Síthigh nuair a labáil sé an liathróid thar ceann Paddy Cullen i gcúl Bhaile Átha Cliath. Bhí an ceann is fearr ag Ciarraí sa deireadh, le scór deiridh cuimsitheach 5-11 go dtí 0-9, agus bhí a dhara bhonn uile-Éireann buaite ag de Paor. Bhuail na foirne chéanna le chéile arís sa bhliain 1979 sa chluiche mór, ach bhí de Paor in easnamh de bharr ghortú (teannán na hioscaide). In ainneoin an díoma sealadach seo, bhí de Paor ag imirt i mbarr a mhaitheasa sna chluichí seo, le ollscóir 2-6 gnóthaithe aige i gcoinne Corcaigh i gcluiche ceannais na Mumhan.
Le buanna in éadan Ros Comáin agus Uíbh Fhaillí sna blianta 1980 agus 1981, mhéadaigh bailiúchán bhoinn de Paor go dtí cúig. Bhí sé ina chaptaen ar an fhoireann sa bhliain 1980, ach bhí air éirí as an gcluiche de bharr ghortú. Bhuaigh Ciarraí Craobh na Mumhan arís sa bhliain 1982, an t-ochtú gcinn don Phaorach. Le Ciarraí slán isteach sa chluiche ceannais arís, bhí seans acu a bheith ina gcéad foireann a bhuaigh cúig chraobh i ndiaidh a gcéile. Bhí Uíbh Fhaillí ós a gcomhair arís, agus bhí an Ríocht go compórdach chun cinn le dhá chúilín idir na foirne le dhá nóiméad fágtha. Ní raibh an cluiche thart ar chor ar bith, áfach. Sheol Uíbh Fhaillí Séamus Darby, an fear ionaid, chun páirce beagnach i ngan fhios d´éinne, agus scóráil sé cúl iontais chun an corn a ghoid dóibh. Ní raibh Ciarraí ábalta scór eile a aimsiú chun an cluiche a chothromú, agus bhí an lá ag lucht ó lár na tíre.
Bhí an Ríocht in ísle brí fós sa bhliain 1983, nuair a chuir Corcaigh deireadh leis a naoiú gCraobh Mumhan i ndiaidh a gcéile. Bhí foireann an Phaoraigh cloíte an babhta seo, ach phreab siad ar ais sna blianta 1984 agus 1985, le dhá bhua thar Bhaile Átha Cliath chun craobh uile-Éireann a bhuachaint. Sa bhliain 1986, bhailigh de Paor a thriú bhonn uile-Éireann i ndiaidh a gcéile le bua réasúnta compórdach in aghaidh Tír Eoghain. B'é shin a sheachtú bonn uile-Éireann. Sa iomlán, bhuaigh Ger de Paor aon bhonn déag i gCraobh na Muman. D'imir sé i naoi gcluiche ceannis na hÉireann, le bua i seacht gcinn astu. Bhí cáil aige i gCorn an Iarnróid chomh maith le foireann na Mumhan, ag buachaint coirn sna blianta 1975, 1976, 1977, 1978, 1981 agus 1982. Honóracha eile a bhronnadh air ná ceithre bhonn sa tSraith Peile Náisiúnta (1974, 1977, 1982 agus 1984) agus sé duais Sárimreoirí na Bliana. 
Agus é éirithe as an imirt, chaith de Paor a am saor ag imirt gailf agus ag cabhrú le foireann iomána Chiarraí. Tá sé pósta le Patsy, le mac amháin Gary agus iníon amháin Jane. Cailleadh Jane de Paor, áfach, ar an 15 Deireadh Fómhair 2007, agus í cúig bliana is scór d'aois. Leoicéime a bhí cúis leis. D'eagraigh Ger de Paor tiomsaitheoir airgid i gClub Gailf Trá Lí ar an 5 Iúil 2008, chun airgead a bhailiú do trí oispidéal i gcuimhe uirthi.

Is í Páirc Chnocán Uí Dhálaigh ("Dalymount Park" as Bearla) staid na foirne sacair Bohemian F.C., atá suite i Baile Átha Cliath, Poblacht na hÉireann. Is é 7,955 toilleadh an staid.



Iománaí is ea Antóin de Nais ("Anthony Nash" as Béarla). As Ceann Toirc, baile i gContae Chorcaí, dó agus imríonn sé le foireann a chontae. Is cúl báire é.
Rugadh de Nais i gCeann Toirc i 1985. Fuair sé a oideachas sa cheantar áitiúil agus in Institiúd Teicneolaíochta Chorcaí. D’imir sé i gCraobh Iomána Sinsearach na hÉireann den chéad uair sa bhliain 2007.


Is iar-pheileadóir é Mícheál Ó Conaill (4 Eanáir 1937-), nó Mick O'Connell mar a ghlaoitear air as Béarla. Ciarraíoch is ea é agus d'imir sé le foireann a chontae ó 1956 go 1973. Lúaitear é mar dhuine de na peileadóirí is fearr riamh.
As Oileán Dairbhre do Mhícheál Ó Conaill. Rugadh é sa bhliain 1937. Iascaire agus feirmeoir ab ea a athair. Tá Ó Conaill pósta, agus tá mac darbh ainm Diarmuid orthú. Scríobh sé a dhírbheathaisnéis, "A Kerry Footballer", sa bhliain 1974.
D’imir Ó Conaill i gCraobh Peil Sinsearach na hÉireann 
don chéad uair i 1956. Bhuaigh sé Craobh na Mumhan i 1958, 1959, 1960, 1961, 1962, 1963, 1964, 1965, 1968, 1969, 1970 agus 1972. agus craobh na hÉireann i 1959, 1962, 1969 agus 1970.

Is baile i gContae Luimnigh é An Caisleán Nua Thiar (Béarla: "Newcastle West" nó "Newcastle" ). Tá an baile suite in iarthar na hÉireann, 21 km (13 míle) ó Mhainistir na Féile ar an N21, an príomhbhóthar ó Luimneach go dtí Trá Lí. Tá níos mó daoine ina gcónaí sa Chaisleán Nua Thiar ná in aon bhaile eile sa chontae ach amháin Luimneach.

Incertae sedis—"ar ionad (suíochán) neamhchinnte "— Téarma in úsáid le haghaidh grúpa tacsanomaíoch a sainmhíniú nuair nach bhfuil a ghaolmhaireacht leathan ar eolas.

Is baile margaidh stairiúil i gContae Chiarraí é Lios Tuathail. Tá an baile suite in iarthar Éireann, 28 km (17 míle) ó Thrá Lí. 4,832 an daonra a bhí ag an mbaile sa bhliain 2011.

Is clade é Corticata ("ceann le choirtéis") i rangú na n-eocarót, a mhol an t-eolaí Cavalier-Smith. Cuimsítear na sárghrúpaí eocarótacha Archaeplastida agus Chromalveolata ann. Níl sé soiléir go fóill gur clade é 'Corticata' ( sé sin, go bhfuil gach orgánach ann síolraithe ó shinsearach coiteann).

Is baile beag i gContae Chiarraí é Baile Uí Thaidhg (Béarla: "Ballyheigue/Ballyheige"). Tá an baile suite in iarthar Éireann ar chósta an chontae.

Is baile i gContae Chiarraí í Cill Orglan. Tá an baile suite i ndeisceart an chontae.

Is baile beag i gContae Chiarraí é Oileán Ciarraí (Béarla: "Castleisland"). Tá an baile suite in iarthar Éireann i dtuaisceart an chontae.

Is baile beag i gContae Chiarraí í Cill Flainn (Béarla: Kilflynn). Tá an baile suite i dtuaisceart an chontae, i ngar don bhóthar N69 ó Lios Tuathail go Trá Lí.

Is baile beag i gContae Chiarraí é An Neidín. Tá an baile suite in iarthar Éireann ar chósta an chontae.

Is baile beag i gContae Chiarraí é An Coireán. Tá an baile suite in iarthar Éireann i ndeisceart an chontae. Bhí cónaí ar 465 dhuine sa Choireán sa mblian 2011. Bhí an Gaoluinn ag 51.3% don daonra ag an am. As an mbaile seo do Mhícheál Ó Duibhir.

Iar-pheileadóir Éireannach is ea Muiris Mac Gearailt, nó "Maurice Fitzgerald" mar atá aithne air as Béarla. 
Rugadh i gCathair Saidhbhín, Contae Chiarraí é. Imreoir an-rathúil agus an-cháiliúil ab ea é mar thosaí le foireann idir-chontae Chiarraí. Bhuaigh sé Craobh Shinsear Peile na hÉireann i 1997 agus i 2000.

Iar-pheileadóir Éireannach is ea Séamas Ó Muíneacháin, nó "Seamus Moynihan" mar atá aithne air as Béarla. 
Rugadh é i gContae Chiarraí. Imreoir an-rathúil agus an-cháiliúil ab ea é mar chosantóir leis an bhfoireann idir-chontae Ciarraí. Bhuaigh sé Craobh Peil Sinsearach na hÉireann i 1997, i 2000, i 2004 agus i 2006.

Is éard is oibiacht ann ná ásc áirithe d'aicme éigin (ríomhchlárú bunaithe ar oibiachtaí).

Is éard is formáid ann ná 

Is píobaire uilleann, amhránaí agus saineolaí sa dtradisiún Gaelach é Jimmy O'Brien Moran.

Mhol an t-eolaí Cavalier-Smith an tacsón Caboza i rangú na n-eocarót (orgánaigh beo le cillnúicléis).
Is clade é comhdhéanta de na Rhizaria agus na Excavata. Níl sé cinnte dearfa go bhfuil na Caboza monaifíléiteach.

Is grúpa leathan Eocarótach iad na opisthokonts (SeanGhréigis: "οπίσθω- (opisthō-)" = "cúl, deiridh" + "κοντός (kontos)" = "cuaille" i.e. lascaid), lena n-áirítear Ríocht na nAinmhithe agus Ríocht na bhFungas, maille leis an fíleam Choanozoa agus Mesomycetozoa i "ríocht" na bprótaisteach. Tugann staidéir le fios gur grúpa monaifíléiteach iad.

Is príomh-líne iad na hAlveolata ("le cuasáin") i measc na protisa. Tá trí fhileam atá an-éagsúil nó eisréimneach i bhfoirm óna chéile ann, ach tá fianaise ann go bhfuil garghaol acu lena chéile, bunaithe ar chomhchosúlachtaí sárstruchtúrach agus géiniteach.



Aerfort idirnáisiúnta is ea Aerfort Da Nang. Tá sé suite i lár Da Nang, Vítneam. D'oscail sé mar "Aerfort Tourane" sna 1930idí. I 2007 bhain 1.45 milliún duine úsáid as an aerfort.




Liosta na réaltaí is gaire don Domhan:

Ceoltóir agus gníomhaí polaitiúil Meiriceánach ab ea Peter "Pete" Seeger (3 Bealtaine 1919 – 27 Eanáir 2014). Rugadh i gCathair Nua-Eabhraic é. Bhí Seeger i lár na gluaiseachta ar a dtugtar Athbheochan Cheoil Tíre Mheiriceánach sa 20ú haois. Cé gur bhain sé rath amach mar bhall den bhanna The Weavers sna 1940idí, cuireadh srianta air mar gheall ar an bhaint a bhí aige leis an gcumannachas. Tháinig sé ar ais ar a bhfód sna 1960idí, mar cheannródaí an amhráin agóide. Cailleadh é as cúiseanna nádúrtha in oispidéal i gCathair Nua-Eabhrac ar an 27ú lá d'Eanáir, 2014.

Is clár teilifíse ó na Stáit Aontaithe é Xena the Warrior Princess. Thosaigh Xena sa bhliain 1995. Ceann de na sraitheanna teilifíse is cáiliúla ar domhain ba ea é tráth. 

Is é Cumann Rugbaí na hÉireann ("Irish Rugby Football Union" nó "IRFU" as Béarla) an eagraíocht a rialaíonn rugbaí in Éirinn - Poblacht agus Tuaisceart.
Bunaíodh an Cumann ar an 5 Feabhra 1879.


Is í an aidhm atá leis an liosta seo ná bithmhóiliní a thuairisciú.
For substances with an l- or L- prefix such as L-alanine or DL-alanine, please see the parent page (in this case alanine).
Beidh an leagan Béarla ar dtús agus an leagan Gaeilge ina dhiaidh. Nuair atá Leagan Gaeilge ann beidh an leagan sin chun tosaigh ar an leagan Béarla.

Is aigéad carbocsaileach é an t-aigéad aicéiteach, nó an t-aigéad eatánóch, arb é is cúis le blas searbh agus le boladh géar an fhínéagair. CHCOOH is foirmle cheimiceach dó. Aigéad réasúnta lag atá ann, cosúil leis na haigéid alcánacha eile, ach mar sin féin, tá an t-aigéad glan sách dainséarach, agus é in ann craiceann a chreimeadh. Imoibrí agus ceimiceán tábhachtach é an t-aigéad aicéiteach a úsáidtear go forleathan mar amhábhar sa tionsclaíocht. 
Tugtar aicéatáití ar shalainn an aigéid aicéitigh.

Is comhdhúile iad carbaihiodráití comhdhéanta de Charbón, Hidrigin agus Ocsaigin. Tá an Hidrigin agus an Ocsaigin i láthair sa choibhneas céanna agus atá in uisce, 2:1.
Tá na carbaihiodráití (ó 'hiodráití charbóin') nó siúicríde (Sean-Ghréigis σάκχαρον de bhrí "siúcra") i measc na ceithre grúpaí is líonmhaire de mhóilíní, agus tá próitéiní, lipidí, agus aigéid núicléasacha san áireamh. 

I míochaine nó leigheas, is éard is frithghníomhaithe fuilaistrithe ann ná freagairt gan choinne san othar atá bainteach le fuilaistriú fola nó comhábhar fola. Chun go n-íoslaghdófaí an baol nó an contúirt a bhaineann le fuilaistriú, moltar gan an chóir leighis a thabhairt ach de réir mar is gá.
Ar na frithghníomhuithe géara tá:
Is é an sainmhíniú ar FHGF, frithghníomhuithe a tharlaíonn taobh istigh de 24 uair a chloig i ndiaidh fuilaistriú agus gnéithe cliniceacha agus/nó saotharlainne den haemalú i láthair ( Grúpa Oibre ISBT Capetown, 2006).
Ar na cúiseanna leis an haemalú géar tá neamh-chomhoiriúnacht ABO, neamh-chomhoiriúntacht antaigine eile e.g. Rh D, Kell nó tosca neamh-dhíonacha ar nós tuaslagáin hipeartonacha/hipeatonacha nó táirgí míochaine a meascadh leis an gcomhábhar fola.
Úsáideann an tAontas Eorpach an córas rangaithe seo a leanas:
Tarlaíonn Anaifiolachtacht/Hipiríogaireacht le hothar a réamhíograíodh le haillérigin agus a athnochtar don antaigin airithe sin arís. Tá beagán othar ann a bhfuil dian-easpa IgA orthu agus a fhorbraíonn antashubstaintí do IgA. D'fhéadfadh dian-anaifiolachtacht a bheith ar roinnt de na hothair sin má nochtar le IgA iad trí fhuilaistriú ( McClelland, 2001)
An sainmhíniú ar FHMF, gur fianaise atá ann ar ghnéithe cliniceacha nó saotharlainne an haemalaithe a tharlaíonn breis agus 24 uair fichead agus suas le 38 lá i ndiaidh le fianaise shéireolaíoch an antasubstaintí. (Buíon Oibre ISBT, Capetown, 2006)




Dán is ea an Aeinéid (Laidin: Aeneis). Scríobh an file Rómhánach Publius Vergilius Maro (Veirgil) í sa chéad aois RC. Sé laoch an dáin ná an Traíoch Aeinéas. Dhá leabhar déag de dhánta atá san Aeinéid agus b'eipic náisiúnta na hImpireachta Rómhánaigh í. Chreid na Rómhánaigh gurbh é Aeinéas a sinsearach.


Cathair sa Bhreatain is ea Bradford, Yorkshire Thiar. Tá an chathair suite i dtuaisceart Shasana.

Cathair agus contae sa Bhreatain is ea Briostó (Béarla: Bristol ). Tá an chathair suite in iarthar Shasana gar d'abhainn an Avon (An Abhainn). Tá clú agus cáil ar an gcathair mar gheall ar an innealtóir cáiliúil Isambard Kingdom Brunel a thóg droichead trasna An Avon lasmuigh den chathair agus a thóg an long mór "SS Great Britain". Tá an long le feiceáil i mBriostó anois agus tugann na mílte daoine cuairt air gach bliain.

Cathair sa Bhreatain is ea Coventry. Tá an chathair suite sa Lár-Réigiún Thiar i Sasana.

Cathair sa Bhreatain is ea Leeds. Tá an chathair suite ar an Abhainn Aire i Yorkshire Thiar Shasana.

Cathair sa Bhreatain is ea Newcastle-upon-Tyne ("An Caisteal Nuadh" i nGaeilge na hAlban). Tá an chathair suite i dTyne and Wear, oirthuaisceart Shasana. Tá breis is 250,000 duine ina gconaí i Newcastle. Is í Newcastle United an phríomhfhoireann sacair áitiúil.

Cathair mhúrtha stairúil is ea Eabharc ag cumar na haibhneacha Ouse agus Foss i dtuaisceart Yorkshire Thuaidh i Sasana.

Réigiún is ea An Lár-Réigiún Thiar i Sasana. Is iad Birmingham, Coventry, Stoke-on-Trent agus Wolverhampton na bailte is mó ann.

Cathair sa Bhreatain is ea Wolverhampton suite i Staffordshire. Tá an chathair suite sa Lár-Réigiún Thiar i Sasana.

Cathair sa Bhreatain is ea Stoke-on-Trent. Tá an chathair suite sa Lár-Réigiún Thiar i Sasana.

Réigiún is ea Sír Eabhraic agus an Humber i Sasana. Is iad Leeds, Sheffield, Kingston upon Hull agus Eabhrac na bailte is mó ann.

Cathair sa Bhreatain is ea Sheffield. Tá an chathair suite i Sír Eabhraic agus an Humber i Sasana.

Réigiún is ea An Lár-Réigiún Thoir i Sasana. Is iad Nottingham, Leicester, Lincoln, Derby, Northampton, Mansfield agus Chesterfield na bailte is mó ann.

Cathair sa Bhreatain is ea Derby. Tá an chathair suite i nDerbyshire i Sasana.

Cathair sa Bhreatain is ea Nottingham. Tá an chathair suite sa Lár-Réigiún Thoir i Sasana.

Cathair sa Bhreatain is ea Leicester. Tá an chathair suite sa Leicestershire, i Sasana.

Réigiún is ea Sasana Thoir i Sasana. Is iad Peterborough, Luton agus Southend-on-Sea na bailte is mó ann.

Réigiún is ea Oirthuaisceart Shasana i Sasana. Is iad Newcastle agus Sunderland na bailte is mó ann.

Réigiún is ea Iarthuaisceart Shasana i Sasana. Is iad Manchain agus Learpholl na bailte is mó ann.

Is réigiún í Oirdheisceart Shasana i Sasana. Is í príomhchathair an réigiúin ná Guildford.

Réigiún is ea Iardheisceart Shasana i Sasana. Is iad Briostó agus Plymouth na bailte is mó ann.

Cathair Bhriotanach in Devon, Sasana, is ea Plymouth. Tá an chathair suite in Iardheisceart Shasana. Tá Plymouth suite 190 míle (310 km) siar siar ó dheas ó Londain, ar chósta theas Devon idir béil aibhneacha Plym agus Tamar. Sa bhliain 2011 bhí cónaí ar 256,600 duine ann.

Cathair sa Bhreatain is ea Kingston upon Hull (nó Hull de gnáth). Tá an chathair suite in East Riding of Yorkshire i Sasana. Sa bhliain 2017, tá sí ina Cathair Chultúir na Ríochta Aontaithe.

Cathair Briotanach sa Norfolk, Sasana is ea Norwich. Tá an chathair suite i Sasana Thoir.

Úrscéal aorach scríofa as Gaeilge é An Béal Bocht, leis an scríbhneoir Éireannach Brian Ó Nualláin ("Flann O'Brien") faoin ainm cleite Myles na gCopaleen. Foilsíodh den chéad uair é sa bhliain 1941. Déanann an leabhar scigaithris ar roinnt de na leabhair eile a scríobhadh faoi shaol crua na Gaeltachta, mar shampla "An tOileánach" le Tomás Ó Criomhthain agus "Peig" le Peig Sayers. Titeann eachtraí an scéil amach i gCorca Dorcha, réigiún iargúlta den tír ina mbíonn sé ag cur báistí gan stad agus ina gcaitheann muintir na háite a saolta i bhfíorbhochtanas agus easláinte. 
Féach freisin: 
Foilsíodh aistriúchán go Béarla faoin teideal "The Poor Mouth" sa bhliain 1973, agus luaitear "Flann O'Brien" mar an t-aistritheoir.
Chuir Cló Mhaigh Eo leagan grafach lándaite 100 leathanach den úrscéal amach sa bhliain 2012. Is é Colmán Ó Raghallaigh (Cló Mhaigh Eo) a chóirigh, Breandán Ó Conaire a chuir in eagar, agus is John McCloskey a mhaisigh.


Ceann de na príomhchúiseanna le básmhaireacht bainteach le fuilaistriú is ea Géarghortú Scamhóige bainteach le Fuilaistriú (GGSBF). Roinntear GGSBF ina 'Géarghortú Scamhóige bainteach le Fuilaistriú' (GGSBF) agus ina 'Géarghortú Scamhóige bainteach le Fuilaistriú Féideartha' (GGSBFF).
Seo a leanas sainairíonna GGSBF:

Ba cheannaire míleata agus polaitiúil de chuid na Poblachta Rómhánaí é Gnaeus Pompeius Magnus, nó Poimpéas (29 Meán Fómhair, 106 RC – 29 Meán Fomhair, 48 RC).


Is leagan cainte é ón Laidin an frása De facto. Is í an chiall atá leis ná "de réir chleachtais" nó "ó ghníomh" ach ní de réir dlí.

B'é a bhí i Reachtanna Chill Chainnigh ná sraith de chúig reachta tríochad, rite i gCill Chainnigh sa bhliain 1366, agus ba í an aidhm taobh thiar díobh ná srian a chur ar mheath na nGael-Normannach i dTiarnas na hÉireann. 
Bhí Gall-Ghaeil na hÉireann deighilte ina dhá ndream, 'tiarnaí na dteorann', nó na Sasanaigh mheata', agus an dream dílis a bhí fós sna bailte agus sna 'Contaetha Umhla'. Den dream dílis sin rinne Fear Ionad an Rí, Lionel, (an dara mac an Rí Éadbhard III) taca, agus b'é a sprid siúd, sprid ainGhaelach, a tháinig in uachtair i bparlaimint Chill Chainnigh a ghairm Lionel chuige an 18ú lá de Mhí Feabhra 1366.
Bhí an móramh ag lucht na Páile agus b'e an dream sin afé ndear spiorad ghallda na reachtanna.
Seo mar a bhí an réamhraiteas a bhí leis na cúig reachtanna tríochad;

Iar-pholaiteoir, file agus síciatraí Serbiach is ea Radovan Karadžić (Seirbis Choireallach: "Радован Караџић"). Rugadh é ar an 19 Meitheamh 1945 i bPetnjica, Poblacht Shóisialta Mhontainéagró, Poblacht Chónaidhme Shóisialta na hIúgslaive). Bhí Karadžić ina uachtarán ar an chéad rialtas Boisniach-Seirbiach, agus b'eisean a bhí i gceannas i rith an Chogaidh Bhoisniach idir na blianta 1992 agus 1995. Mar gheall ar an gcinedhíothú a tharla in Srebrenica sa bhliain 1995 agus coireanna chogaidh eile a rinneadh le linn an chogaidh sin, sa bhliain 1995 d’ordaigh breitheamh ó Bhinse Idirnáisiúnta don Iar-Iúgslaiv go dtabharfaí os comhair Chúirt na Náisiún Aontaithe sa Háig é in éineacht le Ratko Mladić, Ceann Foirne Arm "Republika Srpska" nó an t-Arm Boisniach Seirbiach. Mar thoradh ar sin chaith sé na blianta idir 1995 agus 2008 ar a sheachaint ó na húdaráis. Chaith sé roinnt ama ag obair i mBéalgrád faoin ainm bréige Dragan Dabić sular gabhadh é ar 21 Iúil 2008. 


Is aisteoir agus fuirseoir Éireannach é Niall Tóibín. Saolaíodh é i gCorcaigh ar an 21 Samhain 1929, i dteaghlach le Gaeilge ó dhúchais. Tógadh Tóibín ar thaobh tuaisceartach na cathrach i mBishop's Field, agus oileadh é ag an Mainistir Thuaidh. Nuair a bhí a chuid oideachas críochnaithe aige, d'fhág sé Corcaigh chun post a fháil sa státseirbhís i mBaile Átha Cliath i mí Eanáir sa bhliain 1947.
Bhí sé gniomhach in Amharclann an Damer mar aisteoir agus mar léiritheoir. 
Tá scannáin agus sraitheanna teilifíse déanta aige in Éirinn agus ar fud an domhain, mar shampla Ryan's Daughter agus Bracken sna 1970idí, The Irish R.M. agus Caught in a Free State sna 1980idí, agus níos déanaí Veronica Guerin, Ballykissangel agus Far and Away. In iomlán, tá gairmréim fhada agus rathúil aige a clúdaíonn ceithre deichniúr. Tá aisteoireacht déanta aige don raidió chomh maith, mar shampla a thaispeántas mar aoi ar an gclár Baldi ar BBC Radio 4.

Bunachar téarmaíochta idirinstitiúideach an Aontais Eorpaigh is ea Inter-Active Terminology for Europe (IATE). Is sa bhliain 1999 a seoladh an bunachar seo arbh é mar aidhm aige bunachar a chur ar bun i gcomhair théarmaíocht uile an Aontais Eorpaigh ionas go mbeadh teacht gan dua uirthi agus ionas go bhféadfadh na hinistiúidí Eorpacha go léir an téarmaíocht chéanna a úsáid. Tá IATE in úsáid sna hinistiúidí Eorpacha ó bhí samhradh 2004 ann. An 28 Meitheamh 2007 seoladh leagan poiblí de.
Tá ós cionn 1.4 milliúin téarma i dtrí theanga oifigiúla is fiche an Aontais cnuasaithe in IATE, téarmaí a bhí ann roimhe sin i mbunachair téarmaíochta éagsúla de chuid na n-institiúidí Eorpacha.

Pobal measctha de shliocht Gaelach agus Lochlannach ba ea na Gall-Ghaeil (Gàidhlig : Gall-Ghàidhil). Bhí siad i réim ar fud réigiún Mhuir Éireann sa chéad chuid de na meánaoiseanna agus d’fhág siad a rian ar an Íoslainn agus ar Oileáin Fharó (na Scigirí). 
Fáisceadh na Gall-Ghaeil as méadú mór daonra san Iorua díreach roimh ré na nUigingeach, rud a chuir daoine ag saothrú talamh neamh-mhéith atá faoi aiteann amháin anois. Is beag iarsma seandálaíochta a fhaightear sna háiteanna sin tar éis thús na ré Uigingí, rud a chuireann in iúl go raibh na hIoruaigh úd ag dul sa seans thar lear. Ba nádúrtha an rud é go rachadh coilínigh ó iarthar agus ó dheisceart na hIorua siar ó dheas go dtí Inse Ghall agus siar ó thuaidh go dtí an Íoslainn agus na Scigirí. Lonnaigh siad in Inse Orc agus in Inse Ghall tamall maith sula ndeachaigh siad ag creachadh na hÉireann, cé nach cinnte fós cén uair a rinneadh an lonnaíocht sin. Bhí na hoileáin sin an-chosúil leis an Iorua i dtaca le haeráid agus tréithe nádúrtha de.
Sa bhliain 795 a thug Lochlannaigh ón Iorua a gcéad ruaig ar Éirinn, de réir na dtaifead. Ina dhiaidh sin d’ionsaigh siad a lán mainistreacha agus teampall, agus faoin mbliain 831 bhí an cósta go léir creachta acu. Is minic a ionsaíodh iad féin agus uaireanta buadh orthu. Mar sin féin, d’eirigh leo lár na tíre a bhaint amach ar na haibhneacha móra agus na lochanna, ach sna 840í thosaigh tiarnaí Éireannacha ag creachadh na Lochlannach in Éirinn. Faoin am seo, áfach, bhí bun déanta ag na Lochlannaigh sa tír agus bhí comhaontuithe á socrú idir iad féin agus taoisigh áitiúla. Bhí Éireannaigh agus Lochlannaigh dulta i gcaidreamh cultúrtha lena chéile, ag pósadh a chéile agus ag tógáil ainmneacha óna chéile. Bhí Ólaf, rí Bhaile Átha Cliath, pósta le hiníon Áeda Finnléith, rí Uí Néill sa tuaisceart, agus chuir na sagaí in iúl go raibh gaol cleamhnais ag os cionn sé mhuintir Lochlannacha le Cerball, rí Osraí. De réir a chéile, freisin, d’iompaigh Lochlannaigh na hÉireann ina gCríostaithe. Ach bhí siad in achrann le chéile, agus thug cuid acu a n-aghaidh ar iarthuaisceart Shasana agus ar an Íoslainn.
Bhí na Lochlannaigh lonnaithe i gContae Loch Garman, i gContae Phort Láirge agus i gContae Luimnigh. Bhí tionchar mór ag a gcuid bailte móra ar a gcúlchríoch, agus bhí an limistéar sin breac lena gcuid feirmeacha. D’fhág siad a rian ar chúrsaí loingseoireachta agus trádála, rud is léir ó na focail a tháinig isteach sa Ghaeilge.
An ríocht Ioruach ba luaithe a bunaíodh sa Bhreatain Mhór bhí smacht aici ar Inse Ghall ("Suðreyjar" nó “oileáin theas”) agus ar Oileán Mhanann. Is léir óna bhfuil de logainmneacha Lochlannacha in Inse Ghall go raibh Ioruaigh ag cur fúthu ann de réir a chéile fadó. Is mó an méid logainmneacha Lochlannacha in Leòdhas ("Ljóðhús") ná in aon chuid eile d’Inse Ghall. D’fhág an tSean-Lochlainnis a rian ar Ghàidhlig na n-oileán Albannacha ab fhaide ó thuaidh ón mbliain 800 nó thart air sin. 
Faoi dheireadh an 9ú haois bhí Inse Ghall faoi smacht na Lochlannach,
agus cuid den mhór-roinn freisin: ainmníodh Gall-Ghàidhealaibh astu in iarthar na hAlban. D’fhág siad neart iarsmaí ina ndiaidh: na dealga a fuarthas in Íle, in Eilean Bharraigh, i dTiriodh agus i Sandaigh, carn adhlactha i gColbhasa a raibh claíomh, tairní, meá agus boinn de chuid an 9ú haois ann, rúnscríbhinn ar chros in Eilean Bhòid ("..krus thine til Guthle(leif)...") agus a lán eile.
Ón mbliain 914 anuas thosaigh creachairí nua Lochlannacha ag teacht ón Albain, ó na hoileáin thuaidh agus ó thuaisceart Shasana. Faoin am seo bhí seilbh iomlán ar na tailte ab fhearr san Íoslainn. De réir a chéile fuair na ríthe Éireannacha an lámh in uachtar: sa bhliain 941 chreach Muirchertach mac Néill Inse Ghall.
B’amhais de bhunadh Inse Ghall iad na gallóglaigh agus an “sparr” (tua chogaidh) mar chomhartha sóirt acu. Thosaigh ríthe Éireannacha an tuaiscirt agus an iarthair á n-earcú sa 13ú haois i measc na ndreamanna ar buadh orthu i mionchogaí iarthar na hAlban. Ar éigean a tháinig siad tar éis na bliana 1400, áfach, cé go raibh an tseancheird fós ag a sliocht in Éirinn.
Bhí Lochlannaigh a ag cur fúthu ann ó lár an 9ú haois amach, agus d’fhan an t-oileán faoi smacht ríthe Lochlannacha anuas go dtí an bhliain 1266. Deirtear gurbh í an chanúint Ghaeilge a bhí á labhairt i nGall-Ghàidhealaibh in Albain an ceann ba ghaire don Mhanainnis, agus ba í seo an chanúint a bhí mar an dara teanga ag Lochlannaigh Mhanann.
Tá iarsmaí Lochlannacha le fáil go flúirseach in Oileán Mhanann, agus tá neart rúnscríbhinní ann. Orthu sin tá an ceann a leanas ag Skylley Maayl, c. 1100, agus ainmneacha Gaelacha ann:
Tá tagairt déanta sna sagaí Íoslannacha do roinnt de lonnaitheoirí na tíre sin a tháinig ó Éirinn agus daoir Éireannacha ina dteannta. Bhí gaol ag cuid ag cuid de na Lochlannaigh úd le huaisle na hÉireann. Orthu sin bhí Helgi, fear arbh í Rafarta a mháthair, iníon le Kjarval (Cearbhall). Deir Saga Laxdaela gur rí Éireannach é an Kjarval céanna. 
Sa saga céanna deir Unn, bean uasal iomráiteach a bhíodh ina cónaí in Éirinn, gur fhuascail sí Erp, daor Éireannach dá cuid, toisc gur de shliocht uasal é: ba é mac an Iarla Maoldomhnach é.
D'fhág ainmneacha na Lochlannach a rian ar shloinnte agus ar ainmneacha pearsanta in Albain. 

Ba é Lionel d'Anvers (nó Antwerp nó Antuairp nó Lionel Antuairpe as Gaeilge), Diúc Chlarence (29 Samhain, 1338 – 7 Deireadh Fómhair, 1368) an tríú mac (ach an dara duine acu a mhair slán) ag Éadbhard III, Rí Shasana agus Philippa de Hainault.
Rugadh Lionel in Antuairp. Agus bhí Líonel agus Elizabeth de Burgh, 4ú Chuntaois Uladh (d. 1363) luaite le chéile agus í fós ina leanbh. Ba é William Donn de Burgh, 3ú Iarla Uladh (bás 1332) athair Elizabeth. Bhí sí ina bhanoidhre ar a eastát.
Ghlac Lionel seilbh ar eastát Elizabeth in Éirinn sa bhliain 1347 (aois 9). Glaodh "Iarla Uladh" air ó 1347 ar aghaidh. 
Phós Elizabeth agus Lionel le chéile sa bhliain 1352 (Lionel 14 bliain d'aois).
Tar éis dó a bheith ainmnithe mar ionadaí a athair i Sasana sa bhliain 1346, bhí Lionel comhcheangailte leis an sluaíocht chun na Fraince sa bhliain 1355. Ach choimeád sé a phríomh-acmhainn fuinnimh dá chúrsaí in Éirinn.
Ceaptha Lionel ina ghobharnóir ar Éirinn sa bhliain 1361. Tháinig sé i dtír i mBaile Átha Cliath. 
I mí na Samhna 1362, ceapadh é mar 'Diúc Chlarence'. Bhí a athair i mbun iarrachtaí gan toradh coróin na hAlban a aimsiú dó. 
Bhí iarracht Lionel Stát Gall-Ghaelach a neartú is a athbhunú measartha rathúil. D'eagraigh sé parlaimint i gCill Chainnigh, a rith Reachtanna Chill Chainnigh i 1367. Ach thréig sé an fiontar agus d'fhill sé ar ais go Sasana.
D'éag banchéile Lionel i mBaile Átha Cliath i 1363, agus d'fhág sí iníon ina diaidh, Philippa, agus níos faide ar aghaidh is iad dírshliochtaigh
Philippa a dhéanadh éileamh faoi chearta ar ríchathaoir Theach Eabhrach (Béarla: "House of York").
Socraíodh an dara phósadh do Lionel le Violante (c. 1353 - Samhain 1386), iníon tiarna Pavia, Galeazzo Visconti (bás 1378). Phósadh le chéile iad i Milano an 28 Bealtaine 1368. 
Go gairid ina dhiaidh sin, fuair Lionel bás in Alba (na hIodáile). Bhí tuairimíocht láidir ann, cé nach raibh fianaise léi, gur de réir nimhe a tharla sé agus go raibh athair a chéile Galeazzo páirteach san ghníomh. 

Mórscoil fhealsúnach de chuid na sean-Ghréige is ea an Platónachas, agus é bunaithe ar theagasc Phlatón (429-347 RCh), fealsamh a mhair san Aithin.
Áitíonn an Platónachas go bhfuil beitheanna ann atá intuigthe iontu féin agus atá neamhspleách ar na céadfaí. Tá leaganacha éagsúla den Phlatónachas ann: na hidéanna i gcoitinne, mar a chuir Platón agus Agaistín síos orthu; na huimhreacha, de réir thuairimí Jamblique de Chalcis nó Albert Lautman; an loighiceachas, mar a chuireann Gottlob Frege agus fealsúna eile síos air. Teoiric í, in éineacht leis an ainmneachas (Uilliam ó Ockham) agus leis an gcoincheapachas (Pierre Abélard), a thugann léargas ar an gciall atá leis na coincheapa cognaíocha (idéanna, uimhreacha, ábhar tairiscintiúil).
Is é bunús an Phlatónachais Teoiric na bhFoirmeacha. Is iad cineálacha foirfe na réaltachta iad na foirmeacha úd, agus níl sna rudaí airithe (oibiachtaí na gcéadfaí) ach cóipeanna fabhtacha. Ní bhíonn stopadh ar bith orthu ach ag athrú, rud a bhacann orthu a bheith ann i ndáiríre. Tig linn na foirmeacha a áireamh de réir na gcoincheap uilíoch is féidir a dhéanamh amach ó oibiachtaí na gcéadfaí. 
Deir Leabhar VI de "An Phoblacht" gurb í Foirm na Maithe an fhoirm is uaisle. Ise is cúis leis na hIdéanna eile, agus tá eolas agus eiseadh gach Foirme eile taobh léi. Ní féidir linn dul amach ar an bhfíoreiseadh ach trí ghníomhú an anama istigh ann féin; sin é le rá, trí úsáid an réasúin. Is í an dialachtaic an uirlis cheart chuige, agus dá bhrí sin is í buaic na n-eolaíochtaí í. 
Shamhlaigh na Nua-Phlatónaigh an Mhaith úd leis an Absolóid (an tAon). Tá ceann de na chéad hipitéisí i gComhrá Phairméinídéas bunaithe ar Fhoirm na Maithe. Is í an tSuáilce an t-eolas ceart, agus é ag dul in aitheantas ar an bhfoirm is uaisle den Mhaith. Leis na aitheantas úd a bhaineann na trí chuid den Anam, an réasún, an spiorad agus an tothlú, agus uathu sin a thagann an Eagna, an Misneach agus an Mheasarthacht. Aontaíonn an Chóir na suáilcí eile le chéile, agus gach cuid den Anam ag feidhmiú mar is ceart dá réir. 
Chuaigh an Platónachas i bhfeidhm go mór ar smaoineamh an Iarthair. Is minic a mhínítear é mar chuntas ar Chruinne a bhí riamh ann, i gcomórtas leis an traidisiún Giúdach, a deir gur cruthaíodh an Chruinne san aimsir stairiúil. Murab ionann is an tArastotaileachas, deir an Platónachas gur tháinig an Idé roimh an Ábhar, agus samhlaíonn sé an duine leis an anam. Lonnaigh a lán smaointe Platónacha go buan i dtraidisiún na hEaglaise.
Chosain Platón an chéad leagan den Phlatónachas de réir theoiric cháiliúil na n-idéanna. Ní hé gur thug Platón cuntas iomlán ar an teoiric sin riamh, ach is í bunús an chuid is mó dá fhealsúnacht í. Is iad na saothair is tábhachtaí "An Phoblacht", "Faedón", "An Fhleá" agus "Pairméiníd", in éineacht le roinnt comhráite Sócraiteacha. Chuaigh Platón i muinín an bhéalteagaisc faoi dheireadh, é ag teacht faoi anáil Phíotágaráis agus claonadh aige chun na hIdéanna agus na hUimhreacha a ionannú, rud nach ndearna sé sna saothair ba luaithe aige. 
Ar dtús cuireadh an Platónachas in iúl in agallamh Phlatón féin, agus Sócraitéas, a mháistir, á úsáid ann chun teagasc áirithe a dhéanamh, cé nach cinnte go bhfuil an teagasc sin ag cur le smaoineamh Shócraitéas mar a bhí sé i ndáiríre. Thugadh Platón a chuid léachtaí san Acadamh, limistéar a bhí taobh amuigh de mhúrtha na hAithne agus a raibh garrán naofa ann. Mhair an scoil ar feadh i bhfad, agus trí thréimhse ag baint léi - an Sean-Acadamh, an Meán-Acadamh agus an tAcadamh Nua. 
Bhí Spéasaipas, nia Phlatón, a lean é mar cheann na scoile go dtí an bhliain 339 RCh, agus Xéineacraitéas (go dtí an bhliain 312 RCh), ar na daoine ba shuntasaí den Sean-Acadamh. Thug siad iarracht ar thuairimíocht Phíotágaráis faoi na huimhreacha a aontú le teoiric na bhfoirmeacha. 
Sa Mheán-Acadamh (a thosaigh timpeall na bliana 226 RCh agus Airceasalás ina cheann air) ní raibh na Foirmeacha tarchéimnitheach ach le fáil san intinn réasúnach. Ba neach beo é an domhan agus a anam féin aige: an Domhan-Anam. Bhí éagsúlacht ag baint le teagasc an Phlatónachais ag an am, agus d'fhág sé a rian ar an bPíotagárásachas agus ar an bhfealsúnacht Ghiúdach (Fíoló Chathair Alasdair). Bhí sé tugtha don sceipteachas, agus ba ghnách lena lucht leanúna an Stóchas a fheannadh toisc gur chreid an dream úd go raibh an fhírinne cinnte agus gurbh fhéidir dul amach uirthi. 
Thosaigh an tAcadamh Nua sa bhliain 155 RCh, agus Cairnéidéas ina cheann air. Bhí rian an sceipteachais fós air.
Sa tríú haois AD chuir Plotinus an Nua-Phlatónachas ar bun agus blas an mhisteachais air. Ba é an tAon (an Mhaith) buaic an eisidh, agus eisean a ghin gach rud. B'fhéidir leis an anam é féin a aontú leis an Aon trí dhianmhachnamh agus trí na suáilcí. D'fhág an Nua-Phlatónachas lorg domhain ar smaoineamh an Iarthair agus ar an misteachas Críostaí. 
Cuireadh an Acadamh ar bun arís sa tréimhse seo, agus mhair sé nó gur dhún an tImpire Iúistínian é sa bhliain 529 AD. 
Le linn na meánaoiseanna ba mhó a cíoradh an Platónachas, agus é á chosaint go fuinniúil ar an ainmneachas. Tugadh argóint na n-uilíoch ar easaontas an dá scoil, agus é ar an rudaí a chuir tús leis an bhfealsúnacht agus leis an eipistéimeolaíocht mheánaoiseach. Ba iad Guillaume de Champeaux, Amaury de Chartres agus Gilbert de la Porrée mínitheoirí móra an réalachais Phlatónaigh. 
Ba iad na cosantóirí ba thábhachtaí den Phlatónachas sa ré nua-aoiseach Gottlob Frege agus Bertrand Russell, fealsúna anailíteacha a thug le fios go raibh réimse neamhspleách ann mar a bríonna na dtairiscintí loighciúla agus matamaiticiúla le fáil. Rinne Ludwig Wittgenstein an Platónachas sin a lochtú go géar in "Tractatus logico-philosophicus" agus é ag dul dul i muinín cineál éigin ainmneachais. 
Ba chóir matamaiticeoirí “réalacha” a thabhairt ar mhatamaiticeoirí a thaobhaíonn leis an bPlatónachas, mar cuireann an mhatamaitic in iúl go bhfuil fírinne ag baint le rudaí matamaiticiúla sa mhéid go bhfuil siad neamhspleách ar intinn an duine, cé nach gá go mbaineann siad ar fad le hidéanna Phlatón.

Is rannóg de chuid na fealsúnachta í an ointeolaíocht (ó Gréigis ὄν, ginideach ὄντος: εἶναι: bheith) agus -λογία: eolaíocht, staidéar, teoiric), staidéar ar an bheith.

B'fhealsuna iad na sofaistí a bhí ann air le linn aimsir Shócraitéas sa chúigiú haois R.Ch. Bhí siad go maith chun an óráidíocht a mhúineadh. Chreid siad gurbh fhéidir cruth foirmiúil a chur ar an smaointeoireacht agus gurbh fhéidir í a mhúineadh mar cheird.

Fear gnó agus bailitheoir ab ea Sir Alfred Chester Beatty (1875 – 19 Eanáir 1968)
Rugadh é i gCathair Nua Eabhrac sa bhliain 1875. Ba é an duine ab óige de thriúr mac. Bailitheoir stampaí, mianraí agus buidéal snaoise Síneach ab ea é ina óige. Tar éis a chuid scolaíochta i Nua Eabhrac, bhain sé céim amach mar innealtóir miandóireachta ó Ollscoil Columbia. 
Chuaigh sé go Denver agus thosaigh sé ag bun an scála ag sluaisteáil carriage i mianaigh. D’oibrigh sé go dian agus bhain sé clú idirnáisiúnta amach go pras mar innealtóir miandóireachta. Bhí an leasainm 'Rí an Chopair' air. Bhunaigh sé comhairleacht miandóireachta fíor-rathúil i Nua Eabhrac i 1908. Bhí sé pósta le Grace Madeleine Rickard ag an am seo agus bhí beirt pháistí acu. Fuair sí bás le fiabhras tiofóideach sa bhliain 1911, áfach.
Agus é in easláinte, chuaigh Beatty go dtí an Bhreatain. Bhunaigh sé comhairleacht nua i Londain agus cheannaigh sé Teach Baroda i nGairdíní Phálas Kensington a bhliain 1912. I 1913, phós sé Meiriceánach eile, Edith Dunn. Bhí sé ag bailiú ar bhonn níos fairsinge anois, agus é ag ceannach lámhscríbhinní Eorpacha agus Peirseacha. Cuireadh a shuimeanna ar bhealach nua nuair a bhí sé féin agus a bhean nua san Éigipt i 1914, mar cheannaigh sé roinnt cóipeanna maisithe den Koran sna basáir. Spreagadh a shuim i bpéintéireacht Shíneach agus Sheaipíneach agus é san Áise i 1917. Tarraingíodh a shúil ar ábhar fíormhaisithe, peannaireacht álainn agus ceangal bhreátha, ach bhí luí aige le téacsanna a chaomhnú dá luacht stairiúil.
Rinne Chester Beatty cion mór do sholáthar amhábhar straitéiseach do na Comhghuaillithe le linn an Dara Cogadh Domhanda, agus rinneadh ridire de ina dhiaidh sin.
I 1950, d’aistrigh Chester Beatty a bhailiúchán go Baile Átha Cliath. Bhí leabharlann aige don bhailiúchán, agus osclaíodh í sa bhliain 1954. Bronnadh an chéad saoránacht oinigh Éireannach riamh air I 1957.
Fuair Chester Beatty bás sa bhliain 1968, agus tá a uaigh suite i Reilig Ghlas Naíon. Fágadh a bhailiúcháin le huacht chun leas an phobail, agus ceann d’institiúidí náisiúnta na hÉireann is ea Leabharlann Chester Beatty ag Caisleán Bhaile Átha Cliath anois.



Cathair mhór san Eilvéis í an Ghinéiv (, , , , Franc-Phroibhinsis: "Geneva"), an dara cathair is mó sa tír de réir daonra tar éis Zürich agus an chathair is mó sa réigiún Romandie, an chuid den tíre ina labhraítear Fraincis mar phríomhtheanga. Suite san áit ina sníonn Abhainn na Róine amach as Loch na Ginéive, is í príomhchathair Chantún na Ginéive í.
Feictear ar an Ghinéiv inniu mar chathair dhomhanda, ós rud é go bhfuil roinnt eagraíochtaí idirnáisiúnta bunaithe sa chathair. Mar shampla, tá ceanncheathrú de chuid na Náisiúin Aontaithe agus an Chrois Dhearg san áit seo, agus is ann a síníodh Coinbhinsíuin na Ginéive.
Sa bhliain 2007, léirigh suirbhé a bhí déanta ag Mercer Consulting go raibh an dara caighdeán maireachtála is airde ar domhain ag an Ghinéiv, tar éis Zürich arís.
Ceaptar gur de bhunús Ceilteach é ainm na cathrach. "Genava" a thugtar uirthi i dtéacsanna ó ré na hImpireachta Rómhánaí.
Ba í Fraincís an teanga is comónta san Ghinéiv le 72.3%(128,622) ag úsáid í sa bhaile. Béarla an dara teanga is comónta le 4.4%(7,853) ag úsáid í sa bhaile. Spáinnis an tríú teanga is comónta le 4.2%(7,462) ag úsáid í sa bhaile. D'úsáid 4.1% (7,320) Iodáilis, 4%(7,050) Gearmáinis agus 113 Rómainis.



Feiceann tú an dath glas nuair a fheiceann tú solas le tonnfhad ceannasach idir 520–570 nm. Ní príomhdhath dealaitheach é. Príomhdhath suimitheach is ea é, áfach. Siombail dóchais agus fáis is ea an dath seo i gcultúir áirithe, ach tá baint aige le bás, tinneas, éad nó an diabhal i gcultúir eile. Is minic áfach a bhíonn baint aige leis an nádúr.

Is iad seo daoine a rugadh sa bhliain 1761.

Is iad seo daoine a rugadh sa bhliain 1572.




Bhronn Anraí II, sular fhág sé Éire, Iarlacht na Mí, ar Hugo de Lacy (t.1135-1186}.
Is é a bhí ann ná "the land of Meath as fully as Murchard Hua Melachlin or any before him held it", nó beagnach milliún acra talamh. Fuair de Lacy an talamh, cé nach raibh sé ach tar éis ómós 'fear Midhe' d'fháil, tamall beag roimhe, mar atá inste ag Tighearnach.
D'fhág Anraí Éire an 27ú d'Aibreán 1172 agus laistigh de sheacht míosa bhí 'tiarnas na hÉireann' bunaithe aige, tiarnas Sasanach a mhair nó go ndearna Anraí VIII ríocht de.

Is meascán é Abaimectin (Béarla: "Abamectin") d'avermectiní ina bhfuil a gcomhréir 80% avermectin B1a agus níos lú ná 20% avermectin B1b . 
Tá airíonnana bitheolaíochta agus tocsaineolaíocha na gcomhdhúl seo, B1a agus B1b an-chosúil lena chéile.
Is comhdhúile feithidicídúla nó frithphéistúla iad na havermectiní, díorthaithe ón baictéar ithreach "Streptomyces avermitilis."

Ba bhean chéile Éadbhard III rí Shasana í Philippa de Hainault (24 Meitheamh, 1311 – 15 Lúnasa, 1369).
Rugadh í i Valenciennes (a bhí i bhFlóndras lena linn, ach atá anois san Fhrainc) agus b'iníon Guillaume I de Hainaut agus Jeanne de Valois (1294-1352) í, agus gariníon d'Philib III na Fraince.



Bardasacht i gcúige Soria, Castilla y León, sa Spáinn is ea Ágreda. Tá timpeall ar 3,212 duine ina gcónaí ann.

Bardasacht i gcúige Soria, Castilla y León, sa Spáinn is ea Alconaba. Tá timpeall ar 165 duine ina gcónaí ann.

Bardasacht i gcúige Soria, Castilla y León, sa Spáinn is ea Aldealafuente. Tá timpeall ar 120 duine ina gcónaí ann.

Is aigéad roisíneach agus an príomh-ghreannach é an tAigéad Aibiteach (Béarla: "Abietic acid", "abietinic acid" nó "sylvic acid"), in adhmad phéine agus roisín. Is féidir é a aonrú ó roisín (tríd isiméiriú) agus is é an t-aigéad is flúirsí de na haigéid orgánacha neasghaolmhara a chomhdhéanann an chuid is mó de roisín, an cion soladacha d'olaroisín na gcrann buaircíneach.


Is í Kuopio an chathair is mó in Oirthear na Fionlainne. Bhí cónaí ar breis is 90,000 duine ansin sa bhliain 2008. Tá lár na cathrach timpeallaithe ag Loch Kallavesi, agus a lán botháin saoire sa chathair, toisc go bhfuil cuid mhór trá agus cladaí ansin. Tá Kuopio suite i gCúige na Fionlainne Thoir, arb í Mikkeli a phríomhchathair, cé nach bhfuil sí ach leath chomh mór le Kuopio ó thaobh an daonra de.
Tógadh an chéad eaglais i gKuopio sa séú haois déag, agus an t-áitreabh ag fás aníos ina timpeall. Bhronn an Gobharnóir Peadar Brahe cairt na cathrach ar Kuopio an chéad uair sa bhliain 1653, ach tháinig meath ar an áit ina dhiaidh sin. Fuair Kuopio cairt nua sa bhliain 1775 ó Ghustaf a Trí, Rí na Sualainne. Tháinig an-fhorbairt ar Kuopio de réir is mar a bhí na bealaí tráchta ag dul chun feabhais: gearradh canáil Taipale in aice le Varkaus sa bhliain 1840, agus hosclaíodh canáil Saimaa sa bhliain 1856. Tháinig an t-iarnród a fhad le Kuopio sa bhliain 1889. Bunaíodh na chéad mhonarchana i gKuopio sa naoú haois déag. 
Tháinig Ollscoil Kuopio ar an bhfód mar choláiste acadúil sna 1970idí, agus fuair sé ainm na hollscoile sa bhliain 1984. 
Is é Cnoc Puijo is mó a tharraingíonn turasóirí go dtí an chathair, agus túr ard craolacháin tógtha sa mhullach ar an gcnoc. Tá bialann á reachtáil thuas sa túr freisin, agus í ag dul timpeall, ionas gur féidir leis na cuairteoirí lán a súl a bhaint as na lochanna agus na hoileáin máguaird. Tógadh an túr sa bhliain 1963, ach roimhe sin, bhí dhá thúr ní b'ísle ar an gcnoc.
Is é an rud is mó a shamhlaíonn muintir na Fionlainne le Kuopio ná canúint Oirthear na Fionlainne. Canúint í a bhfuil blas na tuaithe uirthi, agus is díol iontais dá lán a thagann go Kuopio go bhfuil an chanúint le cloisteáil go nádúrtha sa chathair. 
Tá clú agus cáil ar mhargadh na cathrach freisin, áit a bhfuil bia an Oirthir le ceannach, go háirithe an "kalakukko", nó builín aráin a bhfuil muiceoil agus iasc bácáilte istigh ann. Is é an cineál éisc is minicí a úsáidtear ná an pollán, arb é an cineál éisc is mó a mharaítear i gceantar na lochanna in oirthear na Fionlainne.

Is teanga mharcála í an Teanga Inbhreisithe Mharcála Hipirtéacs, nó XHTML (gíorrúchán ar "Extensible HyperText Markup Language"), a úsaideann doimhneacht HTML ach a chloíonn le sintéis XML. Tar éis an leagan HTML 4.0, ní bheidh níos mó leaganacha ar fáil. Tá úsáid HTML ar leathanaigh Idirlín á athchur le XHTML, is é sin cáipéis HTML scríofa mar fheidhmchlár XML 1.0. Tá dhá leagan den XHTML ar fáil faoi láthair, 1.0 agus 1.1.
Is feidhmiúchán Teanga Chaighdeánach Mharcála Ghinearálaithe (SGML) í HTML, teanga mharcála an-solúbtha, is feidhmiúchán XML í an XHTML, fo-thacar níos sriantaí de SGML.
Le haghaidh bailíochtú cáipéise XHTML, is gá le heilimint ar a dtugtar DTD ("Document Type Definition" nó "Document Type Declaration") a chur isteach ag tús na cáipéise. Is iad na saghsanna DTD coitianta ná:

Is éard is aigéad aspartach ná α-aimínaigéad leis an fhoirmle cheimiceach HOCCH(NH)CHCOH. 
Tá eolas ar an ainian carbocsaileach den aigéid aspartaigh mar aspartáit. Is ceann de na 20 aimínaigéad próitéingineach í an L-isiméir, i.e., bloic tógála na próitéine. Is iad GAU agus GAC a chódáin.

Is airí cheimiceach í an aramatacht. Bíonn sí le fáil i gcomhdhúile ceimiceacha orgánacha ina bhfuil na naisc shingil agus na naisc dhúbailte ag teacht sna sálaí ag a chéile de réir na foirmle struchtúrtha - is é sin, is naisc chomhchuingeacha dhúbailte iad. I gcomhdhúil aramatach, ní bhíonn gnáthiompar ceimiceach na nasc dúbailte le haithint ar an gcomhdhúil, ó tá an difríocht idir an dá chineál nasc imithe, agus cineál naisc "leathdhúbailte" tagtha ina n-áit.
Is é an fáinne beinséine an córas aramatach is simplí, ach tá córais aramatacha ann is casta ná é. 

Is meititheanga agus caighdeán ISO í an Teanga Chaighdeánach Mharcála Ghinearálaithe ("SGML" .i. "Standard Generalized Markup Language") chun teangacha marcála a chruthú. D'eascair SGML as an Teanga Mharcála Ghinearálaithe (GML) IBM a chuir Charles Goldfarb, Edward Mosher agus Raymond Lorie chun cinn sna 1960í. 
Foilsíodh SGML sa bhliain 1986 mar oidhre teanga eile, GML ("Generalized Markup Language"), a chum Charles Goldfarb and cúpla duine eile. Bhí Goldfarb ina cheann tionscadail ag IBM (International Business Machines Corporation) ag an am. Tharraing GML clú air, agus d'fhág sé IBM agus chuaigh i mbun SGML. 
Bhain na Comhphobail Eorpacha feidhm as SGML mar chaighdeán a gcuid foilseachán de réir FORMEX (Formalized Exchange of Electronic Publications). Chum siad Mark-It, an chéad pharsálaí SGML nach raibh srianta de réir na sonraíochtaí ba dhéanaí de SGML. 
Déanann SGML idirdhealú bunúsach idir comhdhéanamh loighciúil cáipéise (teidil, caibidlí, paragraif, léaráidí), rud a thaispeántar le marcálaithe, agus an nochtadh, rud atá taobh leis an gcineál foilseacháin atá i gceist (leabhar, iris, scáileán etc.) agus a chuirtear in iúl trí litreacha, trí ailíniú agus spásáil na bparagraf agus eile. Ligeann sé d'fhoras an chuma chéanna a chur ar a chuid cáipéisí uile ach gan cloí i gcónaí leis an gclóghrafaíocht chéanna. 
Is féidir eilimintí SGML a pharsáil mar chrann sonraí i nodaireachtaí difriúla, i dtreo gurb í an cháipéis an bun-nód agus gur nóid thánaisteacha iad rudaí atá i nodaireachtaí eile (téacs, grafaicí). Cuireann SGML áiseanna ar fáil chun nascadh a dhéanamh le haonáin sheachtracha agus nótaí a chur leo.



Clár teilifíse spóirt Éireannach é The Sunday Game, an príomhchlár a thaispeánann na cluichí Gaelacha ar Radio Teilifís Éireann. Craoltar é gach Domhnach ar RTÉ a Dó le linn an tsamhraidh, nuair a bhíonn Craobh Peile agus Craobh Iomána na hÉireann ar siúl. Tá sé á chraoladh ón bhliain 1979, agus inniu tá sé ar cheann de na cláir is sine ar an stáisiúin seo. Bhí The Sunday Game ag comóradh a 30ú bliain sa bhliain 2008.
De ghnáth, taispeántar buaicphointí ó chluichí an lae agus ansin bíonn díospóireacht idir na saineolaithe sa stiúideo (iar-imreoirí iad don chuid is mó). B'é Michael Lyster a chuir an clár i láthair ó na 1970idí ar aghaidh, ach sa lá atá inniu díríonn seisean ar na cluichí beo. Chaith Pádraig Ó Spealáin dhá bhliain ag cur na buaicphointí i láthair, go dtí gur tháinig Des Cahill isteach ina áit don bhliain 2009.

Gaelscoil Chaitliceach is ea Gaelcholáiste Chill Dara, atá suite sa Churrach i gContae Chill Dara. Bunaíodh Gaelcholaiste Chill Dara sa bhliain 2003. D'fhág an chéad rang an scoil sa bhliain 2008. 
Bhuaigh an scoil comórtas "Scléip!" (comórtas tallainne na n-iarbhunscoileanna lán-Ghaeilge) sa bhliain 2007.
Thosaigh siad sa bhlian dhá mhíle is a cúig le "Siamsa Cois Life". Is seó in ionad ealaíne an Riverbank i nDroichead Nua é, eagraithe ag na daltaí chun a dtallanna a thaispeáint, ina measc Damhsa, Drámaíocht, Canadh agus Ceol.

Is oileán í an Bearnaraigh Mór (nó díreach Bearnaraigh) taobh le Leòdhas, Comhairle nan Eilean Siar, sna hInse Ghall. Sa bhliain 2013 bhí 252 duine ina gcónaí ann.

Na ceiltigh i gcoinne Milan, 7ú Márta 2007
Thóg mé an grianghraf seo ag an gcluiche thuas luaite.

Is í an San Siro staid peile chathair Milano san Iodáil. Imríonn Milan agus Inter ann. Is é an "Giuseppe Meazza" ainm oifigiúil na staide ach tá sí lonnaithe i gceantar San Siro na cathrach.

Is imreoir sacair é Zlatan Ibrahimovic (rugadh 3 Deireadh Fómhair, 1981 i Malmö, An tSualainn), atá ag imirt mar ionsaitheoir le A.C. Milan agus ar iasacht ó Barcelona. Roimhe sin, bhí tréimhsí aige le Malmö FF, Ajax, Juventus agus Inter i Serie A na Iodáile. An leasainm a tugtar air ná "Ibracadabra", mar gheall ar a chuid draíochta ar an bpáirc imeartha.
Imríonn sé go rialta le foireann idirnáisiúnta na Sualainne chomh maith.

http://en.wikipedia.org/wiki/Image:Joe_Gamble_Writing.jpg

Is bolcán in iarthar na Stát Aontaithe é Mount Shasta. Tá sé suite i gContae Siskiyou, i dtuaisceart Chalifornia. Tá Mount Shasta 4,322 méadar ar airde, an dara sliabh is airde i Sliabhraon na Cascáide agus an cúigiú ceann is airde i gCalifornia.
Creidtear go dtagann an t-ainm "Shasta" ó fhocal Rúisise ar "bán"--"tchastal" ("bán, geal, glan"). Ba iad na Rúisigh na chéad Eorpaigh a rinne iarracht an chuid sin de Mheiriceá Thuaidh a choilíniú. Is é "Úytaahkoo" an t-ainm a thugtar ar an sliabh i dteanga an phobail bhundúchasaigh sa cheantar, is é sin an pobal 'Carúc' (Karuk nó Karok i mBéarla). 
Tá Sliabh Shasta comhdhéanta de cheithre chón bolcánach. Le 10,000 bliain anuas phléasc Shasta uair amháin gach 800 bliain ar an meán. Le linn na 4,500 bliain is déanaí, phléasc sé uair amháin gach 600 bliain ar an meán. An bhliain 1786 an uair dheireanach ar phléasc sé. Tá fúmaróil, scoilteanna as a n-éalaíonn deatach, ar an sliabh, rud a léiríonn go bhfuil Shasta beo mar bholcán i gcónaí. 

Sliabhraon in Iarthar Mheiriceá Thuaidh é Sliabhraon na Cascáide a ritheann ó dheisceart na Colóime Briotanaí aduaidh trí Stát Washington agus Stát Oregon a fhad le tuaisceart California. Sliabhraon bolcánach é Sliabhraon na Cascáide, agus an chuma ar an scéal go bhfuil cuid mhaith de na bolcáin ansin gníomhach i gcónaí. Na brúchtanna bolcánacha a tharla i Meiriceá Thuaidh ó thosaigh an cuntas staire, is i Sliabhraon na Cascáide a tharla siad go léir.

Is tocsaini próitéineacha iad na Baicteriociní, táirgthe ag baictéir le haghaidh bacainn a chur air fáis tréithchineálacha baictéaracha atá neasghaolmhar nó cosúil leo.

Is táirge buí dianscaoilte de ghnáth catabalachta haem é bilearúibin. Tá haem cumtha as haemaglóibin, príomh-chomhchuid d'fhuilchoirpíní dearga.

Ba rí Bréifne é Tighearnán Ua Ruairc, (Sa Bhéarla "Tiernan O'Rourke"). Chuimsigh Bréifne a linne Deoise na Cille Móire an lá atá inniu ann agus achar eile 'Iarthar Bréifne' nó 'Bréifne Uí Ruairc' i gContae Liatroma.
Ba rí é gan trua gan taise agus ceann de na rithe cúige ba rathúla in Éirinn, sa Dara Céad Déag.



Is imreoir sacair é Robert Paul Green (r. 18 Eanáir 1980 i Chertsey, Sasana). Imríonn sé faoi láthair le Queens Park Ranger. D'imir sé le West Ham United ó 2006 go 2012, agus le Norwich City ó 1999 go 2006. Is coimeádaí é.

Is móilín le boladh gráiniúil é Cadaverine, táirgthe trí hidrealú próitéine le linn morgadh fíocháin ainmhithe.
Is dé-amín tocsaineach leis an fhoirmle NH(CH)NH 
é Cadaverine, atá cosúil le Puitrescine (sa Bhéarla; "Putrescine"). Glaoitear peantán- 1,5--dé-amín agus peinteameitiléin-dé-amín air freisin.

Is déshiúicríd é Maltós (nó "siúcra braiche"), CHO, foirmithe as dhá aonad ghlúcóis le nascáil α(1→4). Díorthaítear é trí hidrealú teoranta stáirse, aonad den pholaiméir seo.
Is é an darna aonad nó bhall de sraitheanna bithcheimiceacha tábhachtacha de slabhraí ghlúcóis.

Is aigéad orgánach de chuid an domlais é an t-aigéad dí-ocsacoileach, nó an "dí-ocsacoláit", an t-"aigéad coileanóch", nó an "3α,12α-díhiodrocsa-5β-coileanáit". Ceann de na haigéid thánaisteacha domlais atá ann, agus is seachthoradh meitibileachta de chuid na mbaictéar stéige é.


Foinse: http://en.wikipedia.org/wiki/Image:Nobel_medal_dsc06171.png<br>
Grianghrafadóir: (2005, 2006, 2007)<br>
Athraíodh le: 21:17, 28 Iúil 2008 (UTC)
Dearadh: "". Dealbhóir agus greantóir: (1902).
This image is a version of a photograph of one side (the front side) of the 1947 presented to Sir by the on display at the . The Medal was on display in Appleton Tower, University of Edinburgh, where it was photographed by , who uploaded his digitized photograph to Wikipedia in 2005. It is a photograph of the "front side" of the medal that Appleton received, not the "back side," which is specific to the medals for Physics and Chemistry.
Note that the Economics prize uses a different medal, see .
Tógtha agus uaslódáilthe ag . Foilsítear é faoin gceadúnas seo leanas (féach ):
The medal design itself is in the public domain in the United States (where the Wikimedia Foundation is located), because it was published before 1923. It may not be in the public domain (PD) in some other nations. The design may be subject to Nobel Foundation trademarks.

Scannán de chuid Disney ón bhliain 1971 is ea Bedknobs and Broomsticks. Ghlac Angela Lansbury agus David Tomlinson páirt ann.

Scannán Disney is ea The Parent Trap (1961). 

Scannán de chuid Disney ón bhliain 2007 is ea Enchanted. Ghlac Amy Adams, Patrick Dempsey, James Marsden, Timothy Spall, Idina Menzel, Rachel Covey, agus Susan Sarandon páirt ann.
Enchanted ar IMDB

Foinse: http://www.coisceim.ie/Coimisin%C3%A9ir.JPG

Oifig a bunaíodh i 2004 de thairbhe Acht na dTeangacha Oifigiúla 2003, é An Coimisinéir Teanga. Tá ról maoirseachta ag Oifig an Choimisinéara i leith chur i bhfeidhm na ndualgas teanga a bhfuil cur síos orthu san Acht agus is gá dó/di a bheith neamhspleách i mbun a c(h)úraimí. Ceapadh Seán Ó Cuirreáin mar chéad Choimisinéir ar 23 Feabhra 2004, de réir Chuid 4 den Acht.
Is é/í Uachtarán na hÉireann a cheapann an Coimisinéir ar chomhairle an Rialtais. Déantar é seo tar éis do Dháil Éireann agus Seanad Éireann rún a rith ina moltar an ceapachán.
Is gá don Choimisinéir monatóireacht a dhéanamh ar chur i bhfeidhm na ndualgas dátheangachais atá ar ranna agus ar chomhlachtaí stáit, de réir Acht na dTeangacha Oifigiúla 2003, chomh maith leis na bearta cuí a dhéanamh le cinntiú go mbaintear amach na spriocanna a bhíonn i gceist. Bíonn air/uirthi gearáin a fhiosrú faoi theip ranna agus comhlachtaí poiblí a ndualgais a chomhlíonadh faoin acht nó faoi achtachán ar bith eile a bhaineann le stádas nó úsáid na Gaeilge. Anuas air sin, tá sé mar dhualgas ar an gCoimisinéir comhairle a chur ar mhuintir an phobail faoina gcearta teanga agus comhairle a chur ar chomhlachtaí poiblí faoina ndualgais, chomh maith le tuarascáil bhliantúil a fhoilsiú ar na cúrsaí seo le cur faoi bhráid an Oireachtais. Is ceadmhach don Choimisinéir tráchtaireacht a dhéanamh ar fheidhmiú an Achta chomh maith.
Tá cosúlacht mhór idir na cumhachtaí atá ag an gCoimisinéir Teanga in Éirinn agus a bheadh ag Ombudsman. Tá sé de chumhacht ag an gCoimisinéir eolas, doiciméid nó fianaise bhéil a lorg, lena gcabhrófaí le cur i gcrích a d(h)ualgas. D'fhéadfaí fíneáil €2,000 nó/agus príosúnacht 6 mhí a ghearradh ar dhuine ar bith a gheofaí ciontach as diúltú nó teip comhoibriú leis an gCoimisinéir. Ach tá sé mar pholasaí ag an gCoimisinéir béim a leagan ar chomhpháirtíocht agus ar chomhoibriú agus ní ar bhagairtí dlí.

Is amhránaí popcheoil ón Rúis é Dima Bilan (Rúisis: "Дима Билан"; sean-ainm: "Виктор Белан", Víctor Belan). Rugadh i 1981 in Ust-Dzheguta, Karachay-Cherkessia é. Chan Bilan an t-amhrán ""Never Let You Go" san Eoraifís don Rúis agus fuair sé an dara háit. Bhuaigh sé an comórtas i 2008 leis an amhrán "Believe". Tá roinnt hit aige sa Rúis agus anois tá sé ag tórú slí bheatha idirnáisiúnta.
Agus é dhá bhliain d’aois, bhog a chlann go dtí teach a seanmháthair i gcathair Naberezhnye Chelny i dTatarstan. Bhog a chlann arís go dtí Kabardino-Balkaria agus é 6 bliana d’aois. Chuaigh sé ar scoil anseo lena dheirfiúr – áit ina chan sé amhráin agus d’aithris sé dáin ag tionól na maidine.
Bhain sé céim amach ó Choláiste Ceolmhar na Gnesins mar cheoltóir clasaiceach. Chuir Bilan tús lena slí bheatha nuair a fuair sé an 4ú áit ag an bhféile Rúiseach/Laitviach "Tonn Nua" i 2002. I 2003, scaoil sé a chéad albam, "Ночьной Хулиган" (Nochnoj Khuligan/Maistín Oíche) leis na clúdaigh "Caruso" le Lucia Dalla agus "Fever" le Elvis. I 2004, scaoil sé a dara singil rathúil "На Берегу Неба" (Na Beregu Neba/Ag Bruach Na Spéire) – agus ba é sin ainm a dara albaim chomh maith.
Rinne Bilan iarracht Comórtas Amhránaíochta na hEoraifíse a shroicheadh i 2005 leis an amhrán "Not That Simple" ach ní bhfuair sé ach an dara háit i gcomórtas náisiúnta na Rúise. Bhí an t-amhrán táirgithe le Yury Aizenshpis nach maireann – mogal cheoil Rúisigh a bhí cáil air mar gheall ar a obair le Viktor Tsoi san Aontas Sóivéadach. I Mí na Nollag 2005, fuair Bilan dhá gramafón óir i gCathair Pheadair agus Almaty do "Ты Должна Рядом Быть"" (Ty Dolzhna Rjadom Byt'), leagan Rúiseach do "Not That Simple". Táthar á rá gurb é an físeán do "Ты Должна Рядом Быть" ceann de na físeáin ba chostasaí i rith stair tionscail an cheoil Rúiseach. I rith taifeadaigh do ""Новые песны о главном"" (Novye pesny o glavnom/Amhráin nua faoi na príomhrudaí), fuair sé mórdhuais ó ghiúiré gairmiúil an Chéad Bhealaigh. Bhuaigh sé "Fear Gnó na Bliana" de thoradh vótála ar Rambler. Ag deireadh na bliana ghlac sé le cuireadh ó ghníomhaireacht Meiriceánach chun amhráin a chlarú do Peter Pan. Ar 14ú Márta 2006, ghlac Bilan páirt i "Золотая шарманка" (Zolotaja sharmanka/Orgán Sráide Óir) i gCív agus onóraíodh é mar "Amhránaí na Bliana."
I lár Márta 2006, bhí Bilan roghnaithe inmheánach le Bealach a hAon chun seasamh don Rúis ag Comórtas Amhránaíochta na hEoraifíse in Aithin, an Ghréig. As 37 tír, fuair Bilan an dara háit leis an amhráin pop ""Never Let You Go" – bhí an toradh sin cothrom leis an amhrán Rúiseach "Solo" ó Alsou sa chomórtas i 2000.
Scór Bilan 248 pointe – 44 pointe níos lú den bhuaiteoir "Hard Rock Hallelujah"" le Lordi ón Fhionlainn. Fuair Bilan 12 pointe ó seacht tír: An Airméin, An Bhealarúis, An Eastóin, An Fhionlainn, Iosrael, An Laitvia, An Liotuáin agus An Úcráin. Is iad An Danmhairg, An Eilvéis, An Íoslainn, An Ríocht Aontaithe, San Mairíne agus An tSualainn na tíortha amháin nach thug pointe do Bhilan.
Bhí beirt rinceoir bailé agus pianó bán clúdaithe le peiteail rós ar an stáitse le Bilan. Tháinig bean le cuma taibhse amach ón bpianó i rith an amhráin. Chaith Bilan veist bhán le huimhir ag léiriú a áit in ordú reatha an chomórtais – 13 sa chlár leath-cheannais agus 10 sa chlár ceannais. Mar gheall ar ndrochthoradh na Rúise an bliain roimhe sin, bhí ar Bilan canadh sa chlár leath-cheannais ar dtús ar an 18ú Bealtaine. Cháiligh sé sa top-deich, ag críochnú sa tríú háit le 217 pointe, agus bhog sé go dtí an seó ceannais.
I mí Iúil 2006, ba é Bilan ceann de ceathrar amhránaí a ghlac páirt san eachtra ba mhó sa Rúis i 2006, "An Samhradh Dearg." Tharla an eachtra sin ar an gCearnóg Dhearg i Moscó. Chan sé ar an stáitse le Shakira, The Black Eyed Peas agus t.A.T.u.
I Meán Fómhair 2006, don dhara bhliain as a chéile, bhuaigh Dima Bilan Amhránaí na Bliana agus Amhrán na Bliana ag Gradaim an Cheoil Rúiseach MTV. Ar an 2ra Samhain, sheas Bilan don Rúis ag MTV EMA i gCóbanhávan.
Ar an 15ú Samhain, fuair Bilan gradam agus chan sé ag Gradaim an Cheoil Domhanda. Bhí a thaispeántas craolú ar Bhealach 4 sa Ríocht Aontaithe agus 130 tír eile, na Stáit Aontaithe san áireamh.


Sár dhord ghiotáraí as Albain é John Symon Asher "Jack" Bruce (rugadh 14 Bealtaine 1943), cé go bhfuil cáil freisin air mar amhránaí agus seinnteoir pianó. 
Chuir sé suim sa snagcheol ag aois óg agus d'fhág sé an "Royal Scottish Academy of Music and Drama" chun bheith ina sheinnteoir doird proifisiúnta. Bhí sé mar pháirt de go leor bannaí ach is dócha gurb é ""Cream" le hEric Clapton agus Ginger Baker an banna is cailiúla a raibh sé ann. Scríobh sé (le Pete Brown) cuid de na hamhrain is mo le rá sna [60daí, ar nós "Sunshine Of Your Love", "White Room", "I Feel Free", srl. 
Tar éis Cream thaifead sé go leor albaim atá ar shár-chaighdean, cé nár bhaineadar an méid cáil amach fé mar a bhain Cream. Tar éis dó a theacht as droch thinneas ag tús an chéid seo tosaigh sé ag taifead arís, agus thaifead se albam nua le Robin Trower i 2007, "Seven Moons"".

Is imreoir sacair é Craig Wayne Farrell (r. 5 Nollaig, 1982 i Middlesbrough, Sasana). Imríonn sé faoí láthair le York City.

Is imreoir sacair Éireannach é Ollie Cahill (r.29 Meán Fómhair, 1975 i gCluain Meala, Contae Thiobraid Árann, Poblacht na hÉireann). Imríonn sé faoi láthair le Bohemians. 
D'imir sé le Shamrock Rovers FC don séasúr 2009-10 agus roimhe sin le Shelbourne ó 2002 go 2006. Roimhe sin bhí sé ag imirt le Clonmel Town agus club Sasanach Northampton Town. Chuaigh sé go dtí Drogheda United. D'aimsigh sé an cúl mór i gcoinne Levadia Tallinn ar an 16 Iúil 2008. 

Is imreoir sacair é Colin Healy (r. 14 Márta, 1980 i gCorcaigh, Poblacht na hÉireann). Tá sé ag imirt faoi láthair le Corcaigh arís. D'imir sé roimhe sin le Falkirk in Albain agus é ar iasacht ó Ipswich Town. D'imir sé freisin le Celtic F.C. ó 1998 go 2003. D'imir sé le Sunderland ó 2003 go 2005. D'imir sé le Livingston agus Barnsley roimhe sin.

Is imreoir sacair é Liam Kearney (r.10 Eanáir, 1983 i Corcaigh, Éire). Imríonn sé faoi láthair le Dandenong Thunder san Astráil, áit a fuair sé ceithre cúil. D'imir sé le Derry City ó 2009-2010, Shelbourne ó 2006 go 2007 agus Cork City ó 2007 go 2009 agus Waterford United sa bliain 2010.

Is imreoir peile é Michael Devine (r.19 Márta, 1973 i Cóbh, Éire). Imríonn sé faoi láthair le Cork City. D'imir sé le Cobh Ramblers ón séasúr 1997/1998. D'imir sé le Waterford United ón séasúr 1999/2000. Is coimeádaí cúil é.

http://en.wikipedia.org/wiki/Image:Mick_Devine.jpg

Sliabh in oirthuaisceart na hÉireann is ea Sliabh Dónairt, i gContae an Dúin, Cúige Uladh. Tá sé 849 m in airde agus é ag seasamh beagnach cois na farraige, ar imeall shliabhraon na mBeanna Bóirce.
Tá an Caisleán Nua, baile beag cois trá, suite taobh ó thuaidh faoi. Is féidir radharcanna a fháil, a fhad le Bhéal Feirste, atá 30 míle níos faide ó thuaidh, óna bharr. Tá sé éasca an sliabh a dhreapadh mar tá cosán leagtha síos do chuairteoirí. 
Is dócha gurb é an gné is suntasaí faoin sliabh seo ná a bhalla cloiche, sé sin 'Balla an Mhúrn', a síneann amach ar a ghualainn deisceartacha agus iartharacha.

Ghlac mé seo le déanaí.

Chaith Seán Ó Cuirreáin deich mbliana ag feidhmiú mar Choimisinéir Teanga in Éirinn. Ba é an chéad duine é a ceapadh sa phost sin, de thairbhe Acht na dTeangacha Oifigiúla 2003. Ceapadh é ar 23 Feabhra 2004. Bhí sé ina Leas-Cheannasaí ar Raidió na Gaeltachta agus ina iriseoir ansin ar feadh 25 bliana sular ceapadh é.
D'éirigh sé as an bpost mar Choimisinéir Teanga ar an 23 Feabhra 2014 mar go raibh sé den tuairim go raibh an Ghaeilge á himeallú diaidh ar ndiaidh. "An rogha a bhí agam ná seasamh siar ó mo cheapachán mar Choimisinéir Teanga ar bhonn prionsabail le haird a dhíriú ar na ceisteanna seo nó leanúint orm agus, ar an bhealach sin, a bheith páirteach sa chur i gcéill," a dúirt sé le Comhchoiste Oireachtais i mí Eanáir 2014.
Tógadh Seán Ó Cuirreáin in aice le Gort an Choirce i dTír Chonaill agus d'fhreastail sé ar an ollscoil i nGaillimh. Chaith sé trí bliana ina dhiaidh sin ag obair le Comhdháil Náisiúnta na Gaeilge agus go páirtaimseartha le RTÉ. Ansin thosaigh sé ag obair le Raidió na Gaeltachta i 1979, áit ar fhan sé go dtí gur ceapadh ina Choimisinéir Teanga é.
Seoladh leabhar dá chuid, "Éagóir - Maolra Seoighe agus dúnmharuithe Mhám Trasna" ar an 19 Bealtaine 2016. Insint úrnua é seo ar scéal Mhaolra Seoighe agus Dúnmharuithe Mhám Trasna, a bhfuil pictiúir stairiúla agus taifid oifigiúla ann nár foilsíodh cheana i bhfoirm leabhair. 

Is é K2, nó "Ketu" mar a tugann na daoine áitiúla air, an dara sliabh is airde ar an domhan (is é Sliabh Everest an ceann is airde). Is páirt de shliabhraon Karakoram é sna Himiléithe atá suite i réigiún na Caismíre ar an teorainn idir Gilgit-Baltistan, an Phacastáin agus Contae Uathrialach Taxkorgan Tajik, sna Tiarnais Nua i nDaon-Phoblacht na Síne. Tá K2 8,611 méadar (28,251 troigh) ar airde.
Ba iad Lino Lacedelli agus Achille Compagnoni na chéad daoine a shroich barr an tsléibhe, ar an 31ú lá de Mhí Iúil 1954. Baill de ghrúpa Iodálach faoi cheannas Ardito Desio a bhí iontu. 

Cathair mhór san India í Bangalore (Béarla Indiach: ˈbæŋgəloːɾ), nó Bengaluru go hoifigiúil (Kannada: ಬೆಂಗಳೂರು, beŋgəɭuːɾu), an tríú chathair is mó de réir daonra sa tír. 
Suite ar an Ardchlár Deccan, príomhchathair an stát Indiach Karnataka atá inti. 
Tugtar "Silicon Valley na hIndia" uirthi, mar gheall ar an méid mór tionscail atá lonnaithe sa chathair - bogearraí, teileachumarsáid, tionscal trom, aeraspás agus trealamh trom ach go haírithe.


Is cathair sa tSeapáin í Ósaca (大阪市, Ōsaka-shi), "dara cathair na Seapáine" mar a glaoitear uirthi go forleathan. Luíonn an chathair ar bhéal na hAbhainn Yodo i gCuan Ósaca sa réigiún Kansaí ar an príomh-oileán Honshū. Príomhchathair an Ósaca Prefecture atá inti, agus príomhchathair tráchtála na tíre go tradisiúnta chomh maith.


Is imreoir sacair é Denis Behan (r. 2 Eanáir, 1984 i dTrá Lí, Ciarraí, Éire). Imríonn sé i Luimneach faoi láthair. D'imir sé cheanna le Cork City agus Hartlpool United. Scóráil sé 28 cúl le Cork City ón Bhliain 2002 go dtí 2008. D'aimsigh sé a cheathrú agus fiche cúl in aghaidh Sligo Rovers ar an 3 Lúnasa, 2008. D'imir sé 145 cluiche le Cork City ó 2002 go 8 Lúnasa, 2008. Fuair sé an cárta dearg in aghaidh FC Haka ar an 31 Iúil, 2008 sa Chorn UEFA. Bhuaigh FC Haka 4-0.

Is imreoir sacair é John O'Flynn (r.11 Iúil, 1982 i Cobh, Éire). Imríonn sé faoi láthair le Exeter City. D'aimsigh sé 68 cúl le Cork City ó 2002 go 2008.

Is imreoir sacair é Billy Woods (r.24 Deireadh Fómhair, 1973 i Mainistir na Corann, Éire). Imríonn sé faoi láthair le Cork City. D'imir sé le Tranmere Rovers roimhe sin. D'imir sé le Portadown ón séasúr 1997/1998. D'imir sé le Shamrock Rovers ó 1998 go 2002. Imríonn sé le Cork City anois agus fuair sé an geansaí uimhir a 21.

Scríbhneoir a rugadh i bPáras na Fraince ab ea Louis-Ferdinand Céline (27 Bealtaine 1894 – 1 Iúil 1961). Scríobh sé an leabhar "Voyage au bout de la nuit" (aistrithe go Béarla faoi teideal "Journey to the End of the Night") sa bhliain 1932. 

Scríbhneoir agus fealsamh a rugadh i bPáras sa Fhrainc ab ea Jean-Paul Sartre (1905 - 1980). Scríobh sé an t-úrscéal "La Nausée "('Déistin') sa bhliain 1938 agus an" "tráchtas fealsúnach "L’Être et le Néant" ('Beith agus Neamhní') sa bhliain 1943. Ghlac sé páirt sa Dara Cogadh Domhanda. Bronnadh Duais Nobel na Litríochta air sa bhliain 1964, ach dhiúltaigh sé í.

B'fhealsamh, matamaiticeoir agus eolaí é Bertrand Russell (18 Bealtaine 1872 - 2 Feabhra 1970). Rugadh agus tógadh sa Bhreatain Bheag é, ach chaith sé an chuid ba mhó dá shaol i Sasana. Scríobh sé an leabhar "Principia Matimatica" agus an aiste "On Denoting". Chaith sé tamall in Ollscoil Cambridge. Bronnadh an Duais Nobel na Litríochta air sa bhliain 1950.

Is iad na teangacha Seimíteacha an brainse is tábhachtaí i bhfine na dteangacha Afráiseacha. Labhraítear an chuid is mó acu sa Mheán-Oirthear nó ina thimpeall. is iad an Araibis, an Amairis, an Tigrinis (teanga náisiúnta na hEiritré) agus an Eabhrais na teangacha is líonmhaire cainteoirí sa ghrúpa seo inniu. Teangacha stairiúla Seimíteacha iad an Éablais, an Acáidis, an Fhéinícis agus an Aramais, mar shampla.
Níl na saineolaithe go léir ar aon fhocal faoin dóigh cheart leis na teangacha Seimíteacha a dheighilt ina bhfobhrainsí. Níl anseo ach tuiscint amháin:

Is banna rac-cheoil as Sord, Baile Átha Cliath é Kodaline (21 Demands) mar is fearr aithne orthu anois. Cruthaíodh an banna sa samhradh sa bhliain 2005 agus thosaigh siad ag cumadh amhráin bunaidh ag déanamh iarracht saghais cheoil difriúla a chur le chéile in ord a bhfuaim bunaidh a dhéanamh. Ar an 9ú Márta 2007 d’fhuascail an banna singil darbh ainm "Give Me A Minute" agus bhuail sé uimhir a haon sna cairteanna lom láithreach. Mar seo rinne sé 21 Demands an chéad banna gan síniú riamh an chéad áit a fháil sna cairteanna bunaithe ar díolacháin íosluchtú amháin. Faoi láthair bíonn an banna ag obair ar a n-albam nua, ag cumadh agus ag déanamh a dtaifeadaí gach seachtain.
Is iad atá sa bhanna ná:

Suíomh colainneacha sa chomhriachtain is ea an 69 (nó seasca naoi uaireanta) (ar a dtugtar "soixante-neuf" na Fraincise agus 'pógadh feileacáin' ) a ligeann do bheirt gnéas béil a dhéanamh ar a chéile. Chun an 69 a dhéanamh glacann an bheirt suíomh coirp sa chruth go bhfuil ball giniúna an duine eile ós comhair an bhéil agus déanann siad gnéas béil ar a chéile ag an uair chéanna.
Tugtar 69 air seo as siocair go gcuireann suíomh coirp na beirte an uimhir 69 i gcuimhne do dhaoine.

Bhí Kenneth Hurlstone Jackson ar na taighdeoirí ab fhearr a d’oibir ar na teangthacha Ceilteacha ina am. Rugadh i gCroydon Shasana sa bhliain 1909 é.
Rinne sé a chuid staidéir faoi stiúrthóireacht Nora Kershaw Chadwick.
Bhí na sé theangaidh Cheilteacha ar a thoil aige: Briotáinis, Coirnis, Gaeilg na hAlbana, Breatnais, Gaeilg agus Manainnis.
Bhí sé ina mhúinteoir Cheiltise in Harvard i 1939 agus ansin in ollscoil Dhún Éideann i 1949 (áit a rabh sé ina chathaoirleach ar an litríocht Cheilteach). 
Ba bhall do chuid mhaith institiúidí móra sa Bhreatain Mhóir agus in Éirinn é. 
Scríobh sé cuid mhaith leabharthach tábhachtach, ina measc leabhar ollmhór fá dtaobh do dh’fhóineolaíocht stairiúil na Briotáinise i 1967. 
Fuair sé bás i Mí na bhFaoilleach sa bhliain 1991. 





Tír mhiotasach san Fhiannaíocht is ea Tír na nÓg ("Tír inna n-Óc" sa tSean-Ghaeilge). Is í an tSíoraíocht is mó cáil uirthi sa bhéaloideas Gaelach í agus is ann a théadh Tuatha Dé Danann agus na sídhe chun cónaithe tar éis dóibh Éire a fhágáil. Tá Tír na nÓg cosúil le Síoraíochtaí eile sa bhéaloideas Gaelach, síoraíochtaí amhail Mag Mell agus Ablach.
Deirtí go raibh Tír na nÓg suite taobh thall d'imeall an domhain ar oileán sa chian-Iarthar agus nárbh fhéidir le duine dul ann gan turas fada crua a chur de nó gan cuireadh a fháil ó na sídhe a chónaíodh ann. Sna scéalta taistil ("eachtra" agus "immram") a raibh tóir orthu sa Mheánaois tugann laochra agus manaigh éagsúla cuairt ar an oileán seo a raibh a áitritheoirí saor ón mbreoiteacht, ón aois agus ón mbás. Is áit í nach ann ach don cheol, don áilleacht, don neart, don óige agus do gach ní taitneamhach sa saol.
Thar aon duine eile, baineann Tír na nÓg le hOisín, mac Fhinn Mhic Cumhaill, a imíonn ann in éineacht le bean álainn, Niamh Chinn Óir. Tar éis seal a chaitheamh ann is mór an fonn atá air filleadh ar Éireann chun a chuid cairde san Fhiann a fheiceáil, ach deirtear leis go bhfuil 300 bliain imithe thart cé go n-áiríonn Oisín nach bhfuil ach tamall de bhlianta caite. Filleann sé ar Éirinn ar chapall Néimhe ach roimh dó imeacht tugtar foláireamh dó gan chos a leagan ar an talamh agus é in Éirinn mar dá ndéanfadh sé amhlaidh thitfeadh aois na dtrí chéad bliain air láithreach. Nuair a bhaineann sé Éire amach fionnann sé go bhfuil na Fianna go léir básaithe. Agus é ar a chamchuairt iarann scata fear air cuidiú leo cloch mhór a bhogadh agus nuair a chromann sé síos chun amhlaidh a dhéanamh titeann sé ar an talamh agus déantar seanfhear de ar an toirt. Roimh dó bás a fháil insíonn sé a scéal do Phádraig Naofa.

Ba chúige é Poitou in iar-láir na Fraince agus bhí Poitiers ina phríomhchathair. Glaoití Thifalia (nó Theiphalia) ar réigiún Phoitou sa 6ú haois. Tá talamh riascach glaoite Marais Poitevin ar mhurascaill Phoitou, ar chósta thiar na Fraince, díreach ó thuaidh ó La Rochelle.

Is cathair í La Rochelle in iarthar na Fraince, agus is calafort í ar Bhá na Bioscáine, ar chiumhais chósta an Atlantaigh. Is í príomhchathair an limistéir riaracháin ("i bhFraincis "département") Charente-Maritime í. 
Tá nasc droichid idir La Rochelle agus an t-oileán máguaird, an 'Île de Ré'. Bhí an droichead, an ceann is faide sa bhFrainc agus 2.9 km ar fad, tógtha sa bhliain 1988. Osclaíonn a calafort isteach i gcaolas cosanta, an Pertuis d'Antioche. 

Cineál ainmhí beag feoiliteach í an easóg ("Mustela herminea"). Ainmneacha Gaeilge eile iad eas, beainín uasal agus cailín uasal. Bíonn na heasóga le fáil sna réigiúin mheasartha, fho-artacha agus artacha san Eoraip, san Áise agus i Meiriceá Thuaidh. Tugadh roinnt acu go dtí an Nua-Shéalainn freisin le srianta a chur leis na coiníní a bhí ag rith damhsa ar fud na n-oileán.
Bíonn na heasóga amuigh istoíche nó le creapascal an lae. Uaireanta, d'fheicfeá ceann acu de lá freisin. 
Maraíonn an easóg feithidí, coiníní, creimirí cosúil le luchóga agus francaigh, éanacha, agus uaireanta, éisc. Tá an easóg in ann ainmhithe is mó ná í féin a mharú. Nuair is féidir léi níos mó ainmhithe a mharú ná a ithe, cuireann sí an farasbarr acu i dtaisce le haghaidh na coise tinne. 
Tugann an easóg an-aire dá chríoch féin, agus í ag cur ruaigeadh ar na heasóga eile den ghnéas chéanna a chastar uirthi taobh istigh dá raon. Bíonn níos mó ná aon phluais aici taobh istigh dá raon, agus is minic a bhaineann sí úsáid as pluaiseanna na n-ainmhithe a mharaíonn sí. Cé go bhfuil an easóg chomh beag is atá, tá an baineannach an-fhada ag iompar clainne, mar atá, aon mhí déag. Luíonn sé le réasún nach féidir leis an easóg ach aon ál amháin a bhreith in aghaidh na bliana.
Bíonn an easóg donn, ach i dtíortha ina mbíonn sé ag síobadh sneachta sa gheimhreadh, iompaíonn an easóg bán le nach n-aithneofaí thar an sneachta í. 

Ba phrionsacht í an Ghascogne (nó "La Gascogne" sa bhFraincis) sna Lúth-Mheánaoiseanna in iardheisceart na Fraince.
Sa bhliain 1790, agus Réabhlóid na Fraince críochnaithe, bunaíodh na 'limistéir riaracháin' nó "departments" fud fad na Fraince agus roinneadh agus cumascadh an Ghascogne ina chodanna agus tá sí anois spréite i measc "departments" éagsúla.

Thóg me an pic seo inniu.

Thóg mé an pic seo inniu.

Thóg mé an pic seo inniu.

Ghlac me an pic seo i mbliana.

B'é Vittorio Emanuele II na Saváí (14 Márta, 1820 – 9 Eanáir, 1878) 'Rí na hIodáile' , agus Rí Phiedmont, na Saváí, agus na Sairdíne ó 1849 go dtí 1861. Ghlac sé an teideal "Rí na hIodáile" ar an 18ú Mí Feabhra, 1861, agus b'é an chéad rí é ar an Iodáil aontaithe, teideal a choimeád sé go lá a bháis sa bhliain 1878.

Is bóthar mór é Champs-Élysées i bPáras. Tá an 'Arc de Triomphe lonnaithe ar bharr na sráide seo. Ag bun na sráide tá an "Place de la Concorde".

Is banna ceoil Sasanach é Coldplay. Chuir siad amach ceithre albam, agus tá roinnt amhráin acu atá clúiteach - mar shampla :"Yellow", "Violet Hill", "Speed of Sound", agus "Viva la Vida".
Tá 65 ghradam buaite ag Coldplay.

Is polaiteoir Eorpach é José Manuel Durão Barroso (rugadh 23 Márta, 1956). Bhí sé mar Phríomhaire na Portaingéile agus mar Uachtarán ar Choimisiún na hEorpa. 

Is imreoir sacair Éireannach é Dave Mooney (r. 30 Deireadh Fómhair, 1984 i Baile Átha Cliath, Éire). Imríonn sé faoi láthair le Leyton Orient. D'imir sé le Shamrock Rovers ó 2004 go 2005. D'imir sé le Longford Town ó 2005 go 2007. Bhí sé le Reading ó 2008 go 2011, i measc iasachtaí go clubanna mar Colchester, Norwich agus Charlton. Scór sé 26 chúl le an fhoireann Longfort. D'imir Mooney le Cork City sa bhliana 2008 agus scór sé a lán chúl. Scór sé 15 chúl. 
Sa hEircom League, scór sé v Derry City, Gaillimh Aontaithe, UCD, Sligo Rovers, Bray Wanderers agus daoine eile. Sa Corn UEFA, d'aimsigh sé cúl v FC Haka ar an 17 Iúil, 2008, sa Crosaire Tuirnéir. Rugadh sé i 1984. Ar an 20 Lúnasa, 2008, chuaigh sé go dtí Reading agus fúair sé an geansaí uimhir a dó dheag.

Scannán de chuid Disney ón bhliain 1977 is ea Pete's Dragon. Ghlac Helen Reddy, Jim Dale, Mickey Rooney, Red Buttons, agus Shelley Winters páirt ann.
Pete's Dragon ar IMDB

Is scannán ón bhliain 1997 é Titanic. Ba é seo an scannán is mó a thug airgead isteach sa bhliain 1997.
Ar an 23 Márta 1998, bhuaigh an scannán “Titanic” an Oscar don scannán is fearr, is go leor eile, ag Gradaim an Acadaimh.

Ba chlár teilifíse é Ballykissangel ("Baile Coisc Aingeal", 1996 - 2001). 

Is imreoir sacair é Milan Baroš (r.28 Deireadh Fómhair, 1981, i Vigantice, Poblacht na Seice), atá ag imirt faoi láthair le Lyon san Fhrainc. D'imir sé le Banik Ostrava ó 1998 go dtí 2001, sular bhog sé go dtí Liverpool Football Club sa bhliain 2002. D'imir sé leis an bhfoireann seo idir 2002 agus 2005. Tar éis dó Liverpool a fhágáil, chaith sé dhá bhliain ag imirt le hAston Villa.

Is staid na foirne sacair Torpedo Moskvá í Staid Luzhniki, atá suite i Moscó, an Rúis. Is é 78,360 toilleadh an staid. Is ann a imríodh cluiche ceannais an Champions League sa bhliain 2008, ina raibh an bua ag Manchester United. Eagraíodh na Cluichí Oilimpeacha sa staid céanna sa bhliain 1980.

Is imreoir sacair é Johan Erik Calvin Elmander (r.27 Bealtaine, 1981 in Alinsås, an tSualainn). Tosaí láir atá ann. D'imir sé le Feyenoord ó 2000 go 2004. Roimhe sin, d'imir sé le Brondby IF agus Toulouse. D'imir sé le Bolton Wanderers sna blianta 2008-2011 agus ansin chaith sé trí bliana le Galatasaray. Thug Galatasaray ar iasacht é go Norwich ar feadh bliana (don séasúr 2013-2014). An sin chuaigh sé go Brøndby IF agus Ögryte IS. 

Is imreoir sacair Sasanach é Jermaine Anthony Jenas (r.18 Feabhra, 1983 i Nottingham, Sasana). Imríonn sé faoi láthair le Tottenham Hotspur. D'imir se le Nottingham Forest roimhe sin. Roimhe sin, d'imir se le Newcastle United ó 2002 go 2005.

Cúige is ea Anhui (Sínis: 安徽省, Pinyin: "Ānhuī Shěng") i nDaon-Phoblacht na Síne. Tá an cúige suite in oirthear na tíre.
Cathracha is mó daonra:
Tá an Chúige Anhui roinnte ina 16 roinnt ar leibhéal an mhaoracht (Béarla: "prefecture"), mar a leanas seo:

Cúige is ea Fujian (Sínis: 福建省, Pinyin: "Fújiàn Shěng") i nDaon-Phoblacht na Síne. Tá an cúige suite in oirdheisceart na tíre.
Tá an Chúige Fujian roinnte ina naoi roinnt ar leibhéal an mhaoracht (Béarla: "prefecture"), mar a leanas seo:

Cúige is ea Gansu (Sínis: 甘肃省, Pinyin: "Gānsù Shěng") i nDaon-Phoblacht na Síne. Tá sé suite i dtuaisceart na tíre. Tá tuairim is 30 milliún duine ina gcónaí ann. Is Han iad breis is 90% díobh.
Tá an Chúige Gansu roinnte ina 14 roinnt ar leibhéal an mhaoracht (Béarla: "prefecture"), mar a leanas seo:

Cúige is ea Guangdong (Sínis: 广东省, Pinyin: "Guǎngdōng Shěng") i nDaon-Phoblacht na Síne. Tá an cúige suite i ndeisceart na tíre. Is é Guangzhou an chathair is mó sa chúige agus is é an phríomhchathair é chomh maith.
Tá an Chúige Anhui roinnte ina shé roinnt déag ar leibhéal an mhaoracht (Béarla: "prefecture"), mar a leanas seo:

Cúige is ea Guizhou (Sínis: 贵州省, Pinyin: "Guìzhōu Shěng") i nDaon-Phoblacht na Síne. Tá an cúige suite i ndeisceart na tíre.
Tá an Chúige Guizhou roinnte ina 9 roinnt ar leibhéal an mhaoracht (Béarla: "prefecture"), mar a leanas seo:

Cúige agus oileán is ea Hainan (Sínis: 海南省, Pinyin: "Hǎinán Shěng") i nDaon-Phoblacht na Síne. Tá an cúige suite i ndeisceart na tíre.
Tá an Chúige Hainan roinnte ina 18 roinnt ar leibhéal an mhaoracht (Béarla: "prefecture"), mar a leanas seo:

Cúige is ea Jiangxi (Sínis: 江西省, Pinyin: "Jiāngxī Shěng") i nDaon-Phoblacht na Síne. Tá an cúige suite i ndeisceart na tíre.

Cúige is ea Hunan (Sínis: 湖南省, Pinyin: "Húnán Shěng") i nDaon-Phoblacht na Síne. Tá an cúige suite i ndeisceart na tíre.

Cúige is ea Yunnan (Sínis: 云南省, Pinyin: "Yúnnán Shěng") i nDaon-Phoblacht na Síne. Tá an cúige suite i ndeisceart na tíre.

Cúige is ea Sichuan (Sínis: 四川, Pinyin: "Sìchuān") i nDaon-Phoblacht na Síne. Tá an cúige suite i ndeisceart na tíre.

Cúige is ea Zhejiang (Sínis: 浙江, Pinyin: "Zhèjiāng") i nDaon-Phoblacht na Síne. Tá cúige suite in oirthear na tíre, agus is é Hangzhou (Sínis: 杭州, pinyin: Hángzhōu) príomhbhaile, suite i dtuaisceart an cúige.

Cúige is ea Jiangsu (Sínis: 江西省, Pinyin: "Jiāngsū") i nDaon-Phoblacht na Síne. Tá an cúige suite in oirthear na tíre.

Cúige is ea Shandong (Sínis: 山东, Pinyin: "Shāndōng") i nDaon-Phoblacht na Síne. Tá an cúige suite in oirthear na tíre.

Cúige is ea Jilin (Sínis: 吉林, Pinyin: "Jílín") i nDaon-Phoblacht na Síne. Tá an cúige suite in oirthuaisceart na tíre.

Cúige is ea Liaoning (Sínis: 辽宁, Pinyin: "Liáoníng") i nDaon-Phoblacht na Síne. Tá an cúige suite in oirthuaisceart na tíre.

Cúige is ea Heilongjiang (Sínis: 黑龙江省, Pinyin: "Hēilóngjiāng Shěng") i nDaon-Phoblacht na Síne. Tá an cúige suite in oirthuaisceart na tíre.
Tá an Chúige Heilongjiang roinnte ina 13 roinnt ar leibhéal an mhaoracht (Béarla: "prefecture"), mar a leanas seo:

Cúige is ea Qinghai (Sínis: 青海, Pinyin: "qīnghǎi") i nDaon-Phoblacht na Síne. Tá Gansu, an Tibéid, Sichuan agus Xinjiang suite in aice leis. 

Cúige is ea Hubei (Sínis: 湖北, Pinyin: "Húběi") i nDaon-Phoblacht na Síne. Tá an cúige suite i lár na tíre.
Tá an Chúige Hubei roinnte ina 13 roinnt ar leibhéal an mhaoracht (Béarla: "prefecture"), mar a leanas seo:

Cúige is ea Henan (Sínis: 河南, Pinyin: "Hénán") i nDaon-Phoblacht na Síne. Tá an cúige suite i lár na tíre.
Ar an 8 Lúnasa 1928 theip ar Dhamba Banqiao i Henan, agus tíofún agus fronta fuar ag bualadh lena chéile. An teip dhamba ba mhó ariamh a bhí ann: Fuair 26,000 duine bás sna tuillte féin agus timpeall ar 140,000 leis an ngorta agus na galair a tháinig ina dhiaidh.
Tá an Chúige Henan roinnte ina 18 roinnt ar leibhéal an mhaoracht (Béarla: "prefecture"), mar a leanas seo:

Cúige is ea Hebei (Sínis: 河北省, Pinyin: "Hébĕi") i nDaon-Phoblacht na Síne. Tá an cúige suite i dtuaisceart na tíre.
Tá an Chúige Hebei roinnte ina 11 roinnt ar leibhéal an mhaoracht (Béarla: "prefecture"), mar a leanas seo:

Cúige is ea Shanxi (Sínis: 山西省, Pinyin: "Shānxī Shěng") i nDaon-Phoblacht na Síne. Tá an cúige suite i dtuaisceart na tíre.

Cúige is ea Shaanxi i nDaon-Phoblacht na Síne. 37,050,000 an daonra atá ag an gcúige suite i dtuaisceart na tíre.
Ar 23 Eanáir 1556, maraíodh thart ar 830,000 duine i gcrith talún i Shaanxi.

Comórtas idirnáisiúnta rugbaí is ea Corn Rugbaí an Domhain, an príomhchomórtas rugbaí sa domhan. Bhuaigh an Nua-Shéalainn an t-eagrán is déanaí de Chorn an Domhain sa bhliain 2015, agus beidh an chéad cheann eile ar siúl sa tSeapáin sa bhliain 2019. Bronntar Corn William Webb Ellis ar na buaiteoirí.

Sráidbhaile in Éirinn is ea Ráth Droma. Tá an sráidbhaile suite in oirthear na tíre i gContae Chill Mhantáin. Tá Ráth Droma suite i ngleann na hAbhann Móire. Bhí 1,586 ina gcónaí ann sa bhliain 2011.
Rugadh an polaiteoir Charles Stewart Parnell i Ráth Droma agus tá músaem ann atá tiomnaithe dó. Ba as Ráth Droma í Anne Devlin, Poblachtach agus bean tí do Robert Emmet. 

Baile in Éirinn is ea na Clocha Liatha. Tá an baile suite in oirthear na tíre i gContae Chill Mhantáin. Bhí timpeall ar 17,080 duine sna Clocha Liatha sa bhliain 2011.

Is baile í An tInbhear Mór (Béarla: "Arklow") atá suite in oirdheisceart Contae Chill Mhantáin i bPoblacht na hÉireann. Is baile cois fharraige í atá suite ar bhruach abhainn an Abhóca. Thagann ainm an bhaile ón inbhear leathan ag béal an Abhóca. Lonnaigh na Lochlannaigh ar an mbruach thuaidh den abhainn sa 9ú haois agus tagann an logainm Bhéarla "Arklow" ón lonnaíocht seo. 
Tá a lán maidir le iascaireacht le deanamh leis an baile seo. Deantar an 'Asgard' anseo.

Baile beag in Éirinn is ea Áth an tSléibhe. Tá an baile suite in iarthar na tire i gContae Luimnigh.

Baile beag in Éirinn is ea An Cheapach Mhór ("Cappamore" as Béarla). Tá an baile suite in iarthar na tire i gContae Luimnigh agus 20 noiméad ó gCathair Luimní. Is paróiste in Ard-Deoise Chaisil agus Imligh í freisin.
Tá an baile suite ar an mbóthar réigiúnach R505 in aice leis na Sléibhte Eibhlinne agus tá sé timpeall 23 km ó gcathair Luimní. Tá feirmeoireacht tábhachtach do geilleagar na háite, go háirithe an tionscal déiríochta. Tá roinnt tithe tábhairne agus siopaí grósaeireachta ag an baile freisin. Is iad na seirbhísí eile le fáil ná neachtlainnín, siopa geallghlacadóra agus clinic tréidliachta.
Eagraítear Taispeántas Talmhaíochta sa Cheapach Mhór gach samhradh a mheallann a lán turasóirí don bhaile. 
Tá trí scoil náisiúnta sa pharóiste: Scoil Náisiúnta Béal Átha Bó, Scoil Náisiúnta Toinn an Tairbh, agus Scoil Chaitríona. Tá meánscoil amháin ann freisin, Pobailscoil Mhicíl. 
Cuireann An Gorta Mór isteach go mór ar an gceantair. Chaill an paróiste leath a dhaonra.
Is as Drom Saileach sa Cheapach Mhór é John Hayes, iar-imreoir rugbaí. Bhuaigh sé Corn na hEorpa le foireann na Mumhan sna blianta 2006 agus 2008 agus Comórtas na Sé Náisiún le foireann na hÉireann sa bhliain 2009.

Baile in Éirinn is ea Cill Mocheallóg. Tá an baile suite in iarthar na tire i gContae Luimnigh.
Thóg Mocheallóg cill ar an gcnoc taobh thiar thuaidh de bhaile an lae inniu, go luath san seachtú haois. Tá an fothrach di fós ann.

Baile in Éirinn is ea Cromadh. Tá an baile suite in iarthar na tire i gContae Luimnigh.

Baile in Éirinn is ea Faing. Tá an baile suite in iarthar na tire i gContae Luimnigh.

Baile in Éirinn is ea Garraí Uí Spealáin. Tá an baile suite in iarthar na tire i gContae Luimnigh.

Baile in Éirinn is ea Tobar Phádraig. Tá an baile suite in iarthar na tire i gContae Luimnigh.

Baile in Éirinn is ea An tOspidéal (Sean-ainm: "Ospidéal Ghleann Áine"). Tá an baile suite in iarthar na tíre i gContae Luimnigh.

Foinse:http://esb.ie/img/top_nav/esb_logo.gif

Comhlacht stáit in Éirinn is ea Bord Soláthair an Leictreachais nó BSL. Bunaíodh é chun maoirseacht a dhéanamh ar chur an fáil an leictreachas ó bhliain a bhunaithe i 1927. Ach san am i láthair, tá deireadh á chur le monaplacht BSL sa mhargadh leictreachais i bPoblacht na hÉireann de réir a chéile agus léirscaoileadh an mhargaidh á chur i bhfeidhm. I láthair na huaire, tá 95% den chomhlacht faoi úinéireacht an stáit agus an chuid eile mar scaireanna ag fostaithe an chomhlachta.
Nuair a bunaíodh Saorstát Éireann, ba léir an gá a bhí le forbairt fuinnimh agus cumhachta le cur le forbairt thionsclaíoch an stáit. Chuir innealtóir Éireannach, an Dr. Thomas A. McLoughlin, plean faoi bhráid an Rialtais chun damba a thógáil ar Abhainn na Sionainne agus stáisiún giniúna leictreachais a thógáil ag Ard na Croise chun leas a bhaint as cumhacht an uisce. Ba dhána an togra a bhí á mholadh, ach glacadh leis agus ceapadh an comhlacht Gearmánach "Siemens-Schuckert" chun an togra a chur i gcrích i 1925. Tosaíodh ar an obair thógála i Meán Fómhair na bliana sin.
Nuair a bhí Scéim na Sionainne á tógáil, ritheadh Acht Bhord Soláthair an Leictreachais tríd an Oireachtas ar mhaithe le bunú Bhord Soláthair an Leictreachais, a bhí le bheith ina chomhlacht corparáideach chun rialáil agus forbairt a dhéanamh ar líonra leictreachais na hÉireann. Faoin Acht seo, cheap an Rialtas céad chomhaltaí an Bhoird; Cathaoirleach lánaimseartha agus seisear ball eile. 
Bhí sé de dhúshlán roimh an gcomhlacht nua comhordú a dhéanamh ar chur ar fáil an leictreachais go náisiúnta, ó bhí breis is 300 soláthraí éagsúil bainteach le soláthar leictreachais in Éirinn ag an am, lenar áiríodh údaráis áitiúla agus gnólachtaí móra. Aistríodh a gcúraimí siúd go rathúil go dtí an comhlacht nuabhunaithe, de réir a chéile.
I measc na bhfoinsí fuinnimh neamh-inathnuaite lena gcuireann BSL cumhacht ar fáil don phobal, tá móin, gual, ola, agus gás. Is iad na foinsí inathnuaite ná uisce agus gaoth.
Déanann an rannóg seo riaradh ar stáisiúin giniúna an chomhlachta, ag a bhfuil toilleadh suiteáilte iontu d'iomlán 4651MW.
Cuireann siad seo soláthar leictreachais ar fáil do bhreis is dhá mhilliún custaiméir in Éirinn, ar custaiméirí miondíola tís iad a bhformhór, de réir téarmaí a bhíonn ceadaithe ag an gCoimisiún um Rialáil Fuinnimh
Tá an líonra tarchurtha ard-voltais faoi úinéireacht na rannóige seo de BSL.
Is ionann seo agus an chuid idirnáisiúnta de ghnó an chomhlachta. Bíonn an rannóg seo san iomaíocht don obair a bhíonn á tairiscint go hidirnáisiúnta do chomhlachtaí fuinnimh éagsúla.
Seo rannóg lucht riartha an chomhlacht i gcoitinne.

Is eagraíocht náisiúnta é Cumann Treodóireacht na hÉireann (CTÉ) atá dírithe ar an treoleanúint in Éirinn. Is ball foirfe den Chónaidhm Treodóireachta Idirnáisiúnta é.

Is traenálaí agus iar-imreoir peile é Pat Scully (r.23 Meitheamh, 1970 i Baile Átha Cliath, Éire). D'imir sé peil le Southend United agus Huddersfield roimhe sin, agus le Shelbourne ó 1996 go 2001. 
D'imir sé le Shamrock Rovers agus Drogheda United ó 2001 go 2003. 
Bhí sé ina thraenálaí le Kilkenny City sa bhliain 2005. D'obraigh sé le Shamrock Rovers ó 2006 go 2008.
Scully, Pat

Sráidbhaile i gContae na Mí is ea Baile Iúiliáin ("Julianstown" as Béarla). Tá sé suite in aice an bhóthair réigiúnaigh, R132.

Is snámhóir Meiriceánach é Michael Fred Phelps (a rugadh ar 30 Meitheamh, 1985 i mBaltimore, Maryland). 
Bhuaigh Phelps ocht mbonn óir sna Cluichí Oilimpeacha i mBéising sa bhliain 2008. Sháraigh sé curiarriacht Mark Spitz, snámhóir Meireacánach eile, a bhuaigh seacht mbonn óir i München sa bhliain 1972. Fuair Plelps cúig bhonn i gcomórtais aonair agus trí cinn eile i rásaí sealaíochta.
Fuair Phelps sé bhonn óir agus dhá bhonn cré-umha san Cluichí Oilimpeacha san Aithin sa bhliain 2004 freisin.
Meastar go bhfuil rath ar an snámh ag Phelps toisc gnéithe éagsúla dá chorp a bheith as an ngnáth. Ceann acu seo ná go bhfuil réise láimhe níos faide ná an gnáth aige, agus í geall le 8cm níos faide ná a airde. 
Gné eile a deirtear a chuidigh le rath Michael Phelps sa snámh ab ea a cholainn atá níos faide ná an gnáth agus go bhfuil a chosa ábhairín gearr.
 

Is tumadóir Sasanach é Thomas Robert Daley (a rugadh ar 21 Bealtaine 1994 i bPlymouth, Sasana). 

Scannán teilifíse ó 1985 is ea Alice in Wonderland. 

Is imreoir sacair é Déguy Alain Didier Zokora a rugadh ar 14 Nollaig 1980 in Abidjan, An Cósta Eabhair). Agus é ag imirt le Sevilla sa Spáinn, fuair sé geansaí uimhir a hocht. D'imir sé le Tottenham Hotspur sa Premier League roimhe sin agus le Saint-Etienne sa Ligue 1 roimhe. Sa bhliain 2015 chuaigh sé le FC Pune City in Ard-Sraith na hIndia. D'imir sé le foireann náisiúnta an Chósta Eabhair. Imreoir cosanta lár páirce atá in Didier Zokora.



Is iar-shnámhóir Éireannach í Michelle Smith nó Michelle Smith de Bruin mar a thugtar uirthi anois. Rugadh í ar an 16 Nollaig, 1969 i Ráth Cúil, Co. Bhaile Átha Cliath. Bhain sí cáil amach ag na Cluichí Oilimpeacha in Atlanta i 1996 nuair a bhuaigh sí trí bhonn óir agus bonn cré-umha amháin. 
Bhí conspóid ann díreach tar éis na gCluichí hOilimpeacha nuair a chuir an snámhóir Meiriceánach Janet Evans líomhaintí dópála ina leith, líomhaintí nár cruthaíodh. Chuir David Wallechinsky leis an gconspóid freisin nuair a scríobh sé ina leabhar ""Complete Book of Summer Olympics" nár bhuaigh Éireannach bonn riamh sa snámh agus nach raibh an churiarracht a bhí ag Smith sna Cluichí Oilimpeacha eile thar mholadh beirte. Bhí conspóid ag baint freisin lena traenálaí agus fear céile Erik de Bruin (phós siad i 1996), a bhí mar iomaitheoir é féin sna Cluichí Oilimpeacha. Bhí tástáil dhearfach aige le haghaidh úsáid drugaí mídhleathacha i 1993 agus cuireadh cosc air páirt a ghlacadh i gcomórtais ar feadh ceithre bliana.
1 1998, dhá bhliain i ndiaidh na gcluichí in Atlanta, cuireadh cosc ceithre bliana ar Smith páirt a ghlacadh i gcomórtais nuair a fuarthas ciontach í as cur isteach ar shampla fuail.
Bhí an-suim ag Michelle Smith sa snámh agus í trí bliana déag bhíodh sí ag éirí ag a cúig ar maidin chun a cuid snámha a chleachtadh agus ag an am sin freisin thosaigh sí ag ghlacadh páirte i gcomórtais snámha. 
I 1988 ghlac sí páirt sna Cluichí Oilimpeacha in Seoul ach theip uirthi dul níos faide ná na stáideanna cailíochta. Go gairid ina dhiaidh sin bhog sí go Meiriceá áit ar fhreastail sí ar Ollscoil Houston in Texas agus bhí sí mar bhall den fhoireann snámha. De réir a chéile thosaigh feabhas ag teacht ar a meánam cuarda snámha.
I 1992 d'fhág sí Ollscoil Houston le céim sa chumarsáid. I samhradh na bliana sin ghlac sí páirt sna Cluichí Oilimpeacha in Barcelona ach arís níor éirigh go rómhaith léi sna cluichí sin. 
I 1993 thosaigh an t-iariomaitheoir Oilimpeach Erik de Brúin á traenáil agus leis na teicnicí nua a mhúin sé di d’éirigh léi an cúigiú háit a bhaint amach sa rás féileacáin 200m sna Craobhchomórtais Dhomhanda i 1994. 
I 1995 chruthaigh Michelle curiarrachtaí nua Éireannacha sna rásaí saorstíle 50m, 100m, 400m agus 800m i gCraobh na Eorpa i Vín. Chruthaigh sí curiarrachtaí nua freisin sa snámh droma 200m, sa snámh féileacáin 100 agus 200m agus sa mheacra 200m agus 400m. Ócáid stairiúil a bhí inti mar gurbh í an chéad Éireannach mná chun dhá theideal Eorpacha a bhaint amach sa snámh.
I 1996 rinne Michelle éacht nuair a bhuaigh sí ceithre bhonn, bonn óir sa snámh saorstíle 400m, boinn óir sa mheacra aonarach 200m agus 400m agus bonn cré-umha sa snámh féileacáin 200m. I ndiaidh di na boinn a bhuachan, cuireadh líomhaintí dopála ina leith, rud nár dearbhaíodh ag an am. 
1 1997 ghlac Smith páirt i gCraobh na hEorpa in Seville, áit ar éirigh léi dhá bhonn óir agus dhá bhonn airgid a thabhairt léi.
Idir 1996 agus 1997 bhí amhras ar an gCónaidhm Idirnáisiúnta Snámha (FINA) faoin gcaoi nach raibh fáil ar Smith le haghaidh tástálacha randamacha drugaí. Bhí an sceideal traenála a chuir sí isteach fágtha bán seachas a hainm agus náisiúntacht, rud a rinne deacair é súil a choinneáil ar a cuid gluaiseachtaí. Ba chomhartha é seo, dar leo, go raibh rud éigin á cheilt aici. Bhí amhras orthu freisin faoina traenálaí Erik de Bruin, a raibh tástáil dhearfach aige le haghaidh úsáid drugaí mídhleathacha agus faoin tslí ar úsáid sé creidiúnú bréige traenála ó oifigeach Beilgigh chun iontráil a fháil isteach in ionad smachta dópála i 1995. San ionad sin scríobh sé ar fhoirm smachta dópála Michelle ag déanamh caidéis do mhí-eagar na modhanna smachtála drugaí. Roimh thús na gCluichí Oilimpeacha freisin thug an t-anailísí snámha Gary O'Toole le fios go n-éireodh go maith le Michelle sna comórtais ach nach mbeadh an feabhas mór a bheadh uirthi mar gheall ar chúiseanna nádúrtha. Bhí ar an gcraoltóir seirbhíse poiblí RTÉ srian a chur lena chuid ráiteas conspóideach mar go raibh faitíos orthu faoi chás dlíthíochta.
Sa bhliain 1998, chuir FINA bac ceithre bliana ar Smith páirt a ghlacadh i gcomórtais nuair a fuair siad ciontach í as a bheith ag cur isteach ar shampla fuail trí alcól a mheascadh tríd. Chuir sí i gcoinne an chinnidh sin sa Chúirt Eadráin le haghaidh Spóirt (CAS). D'éist painéal de thriúr dlíodóirí spóirt lena cás, an Briotanach Michael Belcoff QC ina measc. Éistíodh leis an gcás go poiblí ar iarratas a dlíodóra agus mar gheall air sin tugadh le fios don phobal go raibh rian den druga corpfhorbartha Androstenedione sna trí shampla a tógadh idir mí na Samhna 1997 agus mí an Mhárta 1998. 
Cé gur bhain conspóid leis na gaiscí a rinne sí níor tógadh na boinn Oilimpeacha uaithi agus go dtí an lá atá inniu ann is í an tOilimpeach Éireannach is rathúla a ghlac páirt sna cluichí riamh.
Sa bhliain 1999 tháinig deireadh oifigiúil le gairmréim Michelle Smith de Bruin mar shnámhóir iomaíoch ach bhí tionchar ag gach a tharla di sa Chúirt Eadráin agus mhúscail sé a suim i gcúrsaí dlí. D'fhill sí ar Ollscoil na hÉireann, Baile Átha Cliath, áit ar bhain sí céim amach sa dlí. Ina dhiaidh sin d’fhreastail sí ar Óstaí an Rí i mBaile Átha Cliath, áit ar bronnadh céim mar abhcóide uirthi i mí Iúil 2005 agus is ansin a bhuaigh sí an comórtas inmhéanach ardcháilithe, Brian Walsh Moot Court. D'fhoilsigh Thomson Round Hall, a céad leabhar, "Transnational Litigation: Juisdiction and Procedure, i 2008"".
In 2007 ghlac Michelle páirt sa chlár "Celebrities go Wild" don eagraíocht charthanachta "People in Need". Dhiúltaigh sí dul ar an gclár "The Late Late Show" leis na hiomaitheoirí eile ar fhaitíos go gcuirfí ceisteanna uirthi maidir lena gairmréim snámha. Chríochnaigh sí sa dara háit sa tsraith sin. 
Tá Michelle Smith de Bruin ag obair anois mar abhcóide sna Ceithre Cúirteanna i mBaile Átha Cliath.


Is sráidbhaile i gContae na Mí é Baile Mhic Gormáin ("Gormanstown" as Béarla). Tá stáisiún traenach ann, a osclaíodh i 1845.

Is bithmhóilíní iad na heinsímí le héifeacht chatalaíoch (.i. méadaíonn siad ráta imoibrithe ceimiceacha). Is próitéiní iad an chuid is mó de na heinsímí. 
In imoibrithe einsímeacha, glaoitear substráití ar na móilíní ag tús an phróisis, agus tiontaíonn an einsím iad go móilíní éagsúla, na táirgí.

Sraith theilifíse Meiriceánach de chuid "The WB" is ea The Gilmore Girls. (2000 - 2007)

Is amhránaí Meiriceánach í Gwen Renée Stefani (a rugadh ar 3 Deireadh Fómhair 1969). Is breitheamh í ar The Voice.
Tá 46 gradam buaite ag Stefani.

Ba chlár teilifíse Meiriceánach é Growing Pains (24 Meán Fómhair 1985 - 25 Aibreán 1992). 

Clár teilifíse ís ea The Brady Bunch (1969 – 1974). 

Is iar-thumadóir Ceanadach as Québec é Alexandre Despatie (a rugadh ar 8 Meitheamh 1985 in Montreal). D'éirigh sé as an tumadóireacht sa bhliain 2013.

Tá Leabharlann an Chreidimh (Béarla: "Central Catholic Library") suite in mBaile Átha Cliath, ag 74 Cearnóg Mhuirfean. 
Tá thart ar 70,000 leabhar agus tréimhseachán sa Leabharlann a bhaineann leis an gCríostaíocht, le reiligiún agus ábhair ghaolmhara. Is féidir na leabhair sa Seomra Iasachta a thógáil ar iasacht. Ní féidir na leabhair ins na Bailiúcháin Speisialta a thógáil ar iasacht, áfach, déantar iad a léamh taobh istigh den tSeomra Léitheoireachta na Leabharlainne. Tá seirbhís chóipeála ar fáil.
Tá an Leabharlann oscailte don phobal Luan-Satharn, 11.00-18.00. Tugtar comhairle don chuairteoir maidir le húsáid na Leabharlainne. Tá saor cead isteach chuig an Leabharlann.

Is liosta tíortha de réir OTI (Olltáirgeacht intíre) é seo. Is liosta de réir "OTI ainmniúla" atá anseo, le ciall go dtomhaistear an OTI de gach tír de réir a fiúntas i ndollair SA, i gcomórtas le hí a thomhas de réir an méid éarraí is féidir leis an OTI san iomlán a íoc sa tír féin, a dtugtar "OTI" "chothroime cumhachta ceannaíochta" di.

File, úrscéalaí agus gníomhaí ar son na hÉireann ab ea John Boyle O’Reilly (rugadh 28 Meitheamh 1844 agus d’éag 10 Lúnasa 1890). 
In aimsir na bhFíníní sna 1860idí, gearradh téarmaí fada príosúnachta ar na céadta acu siúd a bhí páirteach san eagraíocht. Iadsan ar gearradh téarma níb fhaide ná seacht mbliana orthu, díbríodh go dtí an Astráil iad.
De bharr ballraíocht i mBráithreachas na Poblachta, gabhadh O'Reilly agus cuireadh sall go dtí an Astráil mar phríosúnach é. 
Cuireadh cuid mhaith acu sin i bPríosún Fremantle in Iarthar na hAstráile. Ina measc bhí John Boyle O’Reilly
Tar éis eachtraí go leor, d’éirigh leis éalú agus a bhealach a dhéanamh go dtí na Stáit Aontaithe
Nuair a d’éirigh leis éalú go dtí Stáit Aontaithe Mheiriceá. chuir sé faoi i mBostún. Ba é duine de bhuíonn fíorbheag a d’éirigh leofa éalú as an Astráil.
Ag obair mar iriseoir dó leis an nuachtán "The Pilot" do scaip a cháil agus bhain sé cumhacht mhór amach i measc an phobail Éireannach i gcoitinne. Scríobh sé cuid mhaith leabhair idir filíocht, úrscéalta agus sleachta polaitiúla agus bhí tóir air mar léachtóir freisin.
Chuir na Fíníní a bhí fós sa bpríosún litir chuig O’Reilly ("glór ón tuama” mar a thug siad air) ag impí air cabhrú leo éalú. Chuaigh seisean agus John Devoy, duine eile de cheannairí na bhFíníní sna Stáit Aontaithe, i mbun oibre. Bailíodh airgead i Meiriceá agus san Astráil chun na seisear a tharrtháil.
=> Príomhalt: An Tarrtháil "Catalpa"
Bhí a bhás conspóideach go leor ós rud é gur thóg sé piollairí le a chéile le hoíche mhaith chodlata a bheith aige. Ach dúradh go mb’fhéidir gur chuir sé lámh ina bhás féin. Ar ndóigh níorbh fhéidir é seo a chruthú nó a dhiúltú go dearfa.

<BR>

Is é atá i gceist le Sraith na Seaimpíní ("UEFA Champions League" nó "Sraith na gCuradh" mar a chloistear anois agus arís sna i meáin na Gaeilge) ná ilchomórtas sacair Eorpach. Eagraíonn UEFA an comórtas ar bhonn bliantúil. Cuireadh tús leis sa bhliain 1992 nuair a tháinig sé isteach in áit Chorn na hEorpa a bhí ann ón bhliain 1955. Tá an corn dírithe ar na foirne Eorpacha is fearr ó gach tír, agus mar thoradh tá sé ar na duaiseanna is luachmhara sa spórt. 
Is í an fhoireann Spáinneach Real Madrid an ceann is rathúla i stair an chomórtais: tá naoi gcorn bainte acu. Is iad Internazionale na curaidh faoi láthair.

Slabhra hidreacarbóin a bhfuil carbocsailghrúpa ag ceann amháin de agus grúpa miotalach ag an gceann eile de é aigéad sailleach. Braitheann iompar agus airíonna saillte den chuid is mó ar struchtúr agus ar chumraíocht na n-aigéad sailleach a chomhdhéanann an tríghlicríd.

Is próitéin í Haptaglóibin (giorraithe mar Hp) atá faighte san fhuil-phlasma.
Ceanglaíonn haptaglóibin saor-haemaglóibin scaoilte ó eiritricítí le fhiníocht ard agus dá réir sin cuireann sí bac ar a gníomhaíocht ocsaídiúcháin.

Iris mhíosúil Ghaeilge é Comhar a bpléitear litríocht agus cúrsaí reatha ann. 
Bhunaigh "An Comhchaidreamh", dream idir-ollscoile, "Comhar" sa bhliain 1942. Comhlacht carthanachta (uimhir 47559) gan scaireanna atá ann. Fáiltionn an iris roimh scríbhneoirí nua Gaeilge agus tá sí dírithe i gconai ar léitheoirí oilte. Ba é Breandán Ó hEithir t-eagarthoir is mó iomrá, agus i measc na scríbhneoirí aitheanta a bhfuil a shaothar le fail inti tá Seán Ó Ríordáin, Máirtín Ó Direáin, Máirtín Ó Cadhain, Alan Titley agus Seán Mac Mathúna. Foilsíonn Comhar roinnt leabhar freisin.
I Mí na Nollag 2007 fógraíodh nach bhfoilseofaí "Comhar" a thuilleadh ó tharla go raibh Foras na Gaeilge chun deireadh a chur leis an deontas a thug siad don iris. I Mí an Mheithimh 2008, áfach, fograíodh go bhfoilseofaí an iris arís tar éis d'Fhoras na Gaeilge athbhreithniú a dhéanamh ar an gcinneadh sin agus an deontas a athnuachan.
Is í Aifric Mac Aodha eagarthóir na hirise faoi láthair, agus is é Seán Tadhg Ó Gairbhí an t-eagarthóir cúnta.
Athbhunaíodh an comhlacht foilsitheoireachta a bhain le COMHAR, inphrionta "LeabhairCOMHAR" sa bhliain 2010 chun nualitríocht na Gaeilge a fhorbairt. Tá sí mar aidhm ag an gcomhlacht ó thús, scríbhneoirí úra a earcú agus a chothú ar bhonn leanúnach. Tá breis is 45 leabhar foilsithe ag "LeabhairCOMHAR" ó thús ama. Cuireann"LeabhairCOMHAR" réimse leathan leabhar ar fáil idir leabhair staire, beathaisnéisí acadúla agus úrscéalta do dhaoine fásta. Tá sé cinn de shraitheanna á bhforbairt ag "LeabhairCOMHAR" faoi láthair mar a leanas: 
Ní gá ach sracfhéachaint a thabhairt ar an Siopa Leabhar ar líne ar an leathanach gréasáin www.iriscomhar.com le feiceáil go bhfuil neart leabhar ar fáil a bhféadfaí úsáid a bhaint astu sa seomra ranga nó leas a bhaint astu chun suim daoine óga a mhúscailt sa léitheoireacht. 

Pearsa i mbéaloideas na hÉireann is ea an Gobán Saor; tá trácht air i roinnt de na saothair Ghaeilge is sine dá bhfuil ann agus mhair sé i scéalta na ndaoine trí na glúnta. Deirtear gur saor sároilte é a bhfuil sé ar a chumas eaglaisí a thógáil do na naoimh ar luas lasrach.
Deirtear gurb ionann an Gobán Saor agus an sean-dia Ceilteach Goibhniu. Ba é Goibhniu príomhghabha Thuatha Dé Danann. Ba iad Brighid agus Tuireann a thuismitheoirí. "Na Trí Dé Dána" a thugtaí ar Ghoibhniu agus a dheartháireacha Creidhne agus Luchtaine.
"Gofannon" a thugtar air i miotaseolaíocht na Breataine Bige. Mac leis an mbandia Dôn a bhí ann.

Is hormón í inslin agus cuireann sí athrú suntasach i gcrích ar an ráta meitibileach agus córais eile an choirp (mar shampla an córas soithíoch). Is í inslin bunúdar; iontógála glúcóis i gcealla an choirp ón fhuil (an t-ae, na matáin, agus fíocháin sailleacha san áireamh), stórála glúcóis i bhfoirm glicigine san ae agus sna matáin, agus baic le húsáid saille mar fhoinse fuinnimh. 
Nuair atá an leibhéal insline íseal nó as láthair, ní intógálann an chuid is mó de chealla an choirp glúcós agus tosaíonn an corp ag úsáid saille mar fhoinse fuinnimh.

Is grúpa muinteartha iad na Ceiritiní arb éard iad ar fad próitéiní snáithíneacha structúracha; righin agus dothuaslagtha, cuireann siad na struchtúir crua ach neamhmhianraithe a bhíonn aimsithe sna reiptílí, éin, amfaibiaigh, agus mamaigh le chéile.

Verteabraigh fuarfhuilteacha le chóras aer-análaithe is ea na Reiptílí. Bíonn craiceann láidir orthu faoi chlúdach gainní, acu in áit gruaige nó cleití. Is teitreapóid iad na reiptilí ("le cheithre ghéag, nó síolraithe ó verteagraigh le cheithre ghéag") agus is aimníóit iad freisin, a bhfuil a suthanna mórthimpeallaithe le scannán aimníótacha.. 
Tá nathracha, laghairteanna, toirtísí, turtair, crogaill agus ailigéadair san áireamh in aicme na Reiptilí. Níl ach aon reiptíl dúchasach amháin in Éirinn, an t-earc luachra.
Cónaíonn reiptílí na linne i ngach mórroinn ach amháin in Antartaice, agus déanann ceithre ord atá fós beo ionadaíocht dóibh:
Beireann formhór an 8,000 speiceas reiptíle uibheacha ar tír agus tagann na hainmhithe óga amach ina gcruth iomlán, gan aon chéim larbhach.
Beobhreith a bhíonn ar siúl ag na scuamátí "( Béarla: squamates)". 




Is comhábhar orgánach í úiré nó carbamide leis an fhoirmle cheimiceach (NH)CO. 

Cathair i bParaíba na Brasaíle is ea Arara.

Eagras lúthchleasaíochta amaitéarach ab ea an Cumann Lúthchleas Gael-Mheiriceánach (Béarla: "Irish American Athletic Club") a bhí suite i gQueens Nua-Eabhrac. Bunaíodh an é faoin ainm “"Greater New York Irish Athlethic Association"” ar an 30 Eanáir, 1898, athraíodh an t-ainm go “"The Irish American Athletic Club"” tar éis tamaill. Cheannaigh an Cumann ceapach thalún in Laurel Hill, Inis Fada, i ngar do Reilig Chalvaire. Sa bhliain 1898, thóg siad saoráid úrscothach ar talamh feirme. I ndiaidh athchóirithe, ath-osclaíodh an staidiam, "Celtic Park", go foirmeálta ar an 9ú Bealtaine, 1901. Thraenáil agus chuaigh roinnt na lúthchleasaithe Meiriceánacha is fearr san iomaíocht ar raonta agus faichí an Pháirc Ceiltigh, iad ag tarraingt sluaite d’os cionn 20,000. Díoladh Celtic Park le haghaigh tithíochta i 1930.
Le cois buachana in iomaíochtaí áitiúla agus réigiúnacha leis an Amateur Athletic Union, ghlac baill an Chumainn páirt leis an bhfoireann S.A.M. sna Chluichí Oilimpeacha 1904 i St. Louis, sna chluichí Idirsháite 1906 in an Aithin na Gréige, sna Chluichí Oilimpeacha 1908 i Londain agus sna Chluichí Oilimpeacha 1912 i Stócólm.
Cé go raibh Éireannaigh agus Gael-Mheiriceánaigh na chéad ghlúine ar mórchuid an Chumainn, bhí mórán neamh-Ghael páirteach sa Dorn Sciathánach chomh maith. Ina measc a bhí Alvin Kraenzlein, Myer Prinstein, Abel Kiviat, Alvah Meyer, Robert Lawson, Harold Wilson agus Emilio Lunghi. Ag iomaíocht mar bhall den Chumann i St. Louis 1904, bhuaigh Myer Prinstein an léim fhada agus an léim thriarach ar an lá féin, é an t-aon lúthchleasaí amhain a bhuaigh an dá choimhlint sna chluichí féin. Tháinig sé sa chuigiú áit sna daiseanna 60-médar agus 400-méadar. San Aithin 1906, bhuaigh sé an léim fhada aríst, é ag sárú na curiarrachta Peter O’Conner.
Sna Chluichí Oilimpeacha 1908, i Londain Shasana, bhuaigh baill den Chumainn naoi as 23 Bhonn Óir a bhí tógtha ag an bhfoireann S.A.M. I measc na mbuaiteoirí bonn a bhí baill an Chumainn: Charles Bacon, cliath 400-méadar, Ór; George Bonhag, rás foirne 3-mhíle, Airgead; Robert Cloughen, rás 200-méadar, Airgead; John Jesus Flanagan, Caitheamh an Oird, Ór; Johnny Hayes, Maratón, Ór; Harry Porter, Léim Ard, Ór; Mel Sheppard, rás 800-méadar, Ór, rás 1,500-méadar, Ór, rás sealaíochta meascra 1,600-méadar, Ór; agus Martin Sheridan, Teasc-Saorstíle, Ór, Teasc-Stíle Ghréagach, Ór, agus Léim Fhada as Seasamh, Ór. B’iad baill eile Joseph Bromilow, Robert Lawson, Frank Riley, William Robbins agus James P. Sullivan a bhí páirteach san fhoireann Oilimpeach 1908.

B'amhránaí agus ceoltóir traidisiúnta Éireannach é Ronnie Drew (16 Meán Fómhair 1934 – 16 Lúnasa 2008). Bhí sé ina phríomhamhránaí leis an ngrúpa ceoil thraidisiúnta The Dubliners, rud a thuill an cháil is mó dó. Chuir sé tús le gairm cheoil mar amhránaí aonair sa bhliain 1995.
Rugadh Ronnie Drew i nDún Laoghaire sa bhliain 1934. Chaith sé tamall i Sevilla na Spáinne sna 1950idí ag múineadh Béarla agus ag foghlaim cheol na Spáinne agus bhain sé líofacht amach sa Spáinnis ansin.
Bhunaigh Ronnie Drew The Dubliners in éineacht le Luke Kelly, Ciaran Bourke agus Barney McKenna i 1962. Bhí an t-ainm "The Ronnie Drew Group" orthu ar dtús, ach ghlac siad an t-ainm "The Dubliners" chucu féin de réir a chéile. Aithníodh Ronnie as an nguth greanach a bhí aige agus é ag canadh agus chuir muintir Bhaile Átha Cliath aithne orthu agus ar a gcuid ceoil le linn dóibh a bheith ag seinm go rialta i dTeach Tábhairne O'Donoghue's ar Rae Mhuirfean. Díríodh aird mhór ar an mbanna nuair a bhí amhrán mór-ráchairte acu i gcairteacha ceoil na Ríochta Aontaithe sa bhliain 1967, mar atá, "Seven Drunken Nights" agus chuaigh an grúpa ar an gclár ceoil cáiliúil, Top of the Pops, chun é a chasadh. Ach chuir RTÉ cosc ar chasadh an amhráin ar a stáisiúin siúd mar gheall ar liricí an amhráin a bheith gáirsiúil, dar leo.
Ach d'éirigh Ronnie tinn tuirseach den síorthaisteal a bhí á dhéanamh ag an mbanna de réir a chéile agus d'fhág sé an banna ar feadh tréimhse idir 1975 agus 1979. D'fhág sé an grúpa go buan ina dhiaidh sin, i 1995. Tugadh onóir dó mar cheoltóir ar 22 Lúnasa 2006 nuair a feistíodh múnla de lorg a lámh ar an gcosán taobh amuigh d'Amharclann an Gaiety i mBaile Átha Cliath.
Fuair Ronnie Drew bás ag 2.40in ar 16 Lúnasa 2008 in Ospidéal Naomh Uinseann i mBaile Átha Cliath. Bhí ailse scornaí air le tamall fada roimhe sin agus bhí a bhean chéile tar éis bás a fháil an bhliain roimhe sin. Cuireadh é sna Clocha Liatha, i gContae Chill Mhantáin, áit a raibh sé ag cur faoi le fada go dtí gur bhásaigh sé. Bhí beirt pháistí acu, mar atá, Phelim agus Clíodhna.

Scríbhneoir Rúiseach a bhí i Mikhail Aleksandrovich Sholokhov (rugadh é in aice le Rostov na Donu i ndeisceart na Rúise ar an 24 Bealtaine 1905, agus fuair sé bás ar an 24 Feabhra 1984). Bronnadh Duais Nobel na Litríochta air sa bhliain 1965, agus ba é an t-úrscéal fada eipiciúil úd "Тихий Дон/Tikhiy Don" ("An Abhainn Chiúin Don") a thabhaigh an duais dó. Is í dúchinniúint na gCosacach cois Abhainn Don i ndeisceart na Rúise is ábhar don úrscéal.
Tháinig an scríbhneoir chun saoil i gKruzhlinin, baile beag ar cuid de thailte an "stanitsa" úd Veshenskaya (is é is brí le "stanitsa" ná brainse áitiúil de chuid Arm na gCosacach sa tSean-Rúis), sa cheantar tuaithe timpeall na cathrach úd Rostov na Donu. Bhí athair an scríbhneora, Aleksandr Mikhailovich Sholokhov, ag dul le ceirdeanna éagsúla, idir mhuilleoireacht, fheirmeoireacht, agus cheannaíocht eallaigh. Bean bhocht Úcránach ab ea máthair an scríbhneora, Anastasia Danilovna Chernikova, agus í ina baintreach i ndiaidh Cosacaigh nuair a phós Aleksandr í. Ní raibh ceá ná ciú aici ag an am; níor fhoghlaim sí léamh ná scríobh ach ina bean aosta di, nuair a theastaigh uaithi litreacha a chur chuig a mac cáiliúil.
Bhí Mikhail óg ag freastal ar scoil, ach nuair a bhí sé trí bliana déag d'aois, d'éirigh sé as le dul le cogaíocht i gCogadh Cathartha na Rúise. 
Thosaigh sé ag scríbhneoireacht nuair a bhí sé seacht mbliana déag, agus chríochnaigh sé an chéad ghearrscéal dhá bhliain ina dhiaidh sin. Sa bhliain 1922, chuaigh sé go Moscó, agus é ag dréim lena chuid a shaothrú ar iriseoireacht, ach níor éirigh leis sin ach go measartha. B'éigean dó, mar sin, bia agus beatha a choinneáil leis féin ar obair chrua chorpartha, cosúil le stíbheadóireacht agus saoirsineacht chloiche. Bhí sé ina chuntasóir fosta, ó am go ham. Mar sin féin, bhí a dhóthain ama aige le freastal ar na seimineáir scríbhneoireachta. Theastaigh uaidh dul ar ollscoil freisin le hoideachas ceart a bhaint amach dó, ach nuair nár éirigh leis, d'fhill sé abhaile agus shocraigh síos i Veshenskaya sa bhliain 1924.
Phós sé Mariya Pyetrovna Gromoslavskaya sa bhliain chéanna - bean de phór uasal Chosacach, nó bhí a hathair ina "ataman" - ina ghinearál - ar "stanitsa" de chuid Arm na gCosacach. Saolaíodh ceathrar clainne dóibh: Svetlana Mikhailovna, Aleksandr Mikhailovich, Mikhail Mikhailovich, agus Mariya Mikhailovna.
Bhí Sholokhov ag foilsiú a chuid scéalta sna hirisí ón mbliain 1923 ar aghaidh. Sa bhliain 1926, tháinig na chéad bhailiúcháin i gcló faoi chlúdach leabhair, mar atá, "Донские рассказы/Donskie rasskazy" ("Gearrscéalta ó Abhainn Don") agus "Лазоревая степь/Lazorevaya step" ("An Steip Ghormghlas"). 
Ba é an mórúrscéal "Тихий Дон/Tikhiy Don" a thabhaigh clú domhanda don scríbhneoir. Foilsíodh ina cheithre imleabhar é ar dtús. Tháinig an chéad trí cinn acu i gcló sna blianta 1927-1928, ach níor cuireadh an ceann deireadh acu ar fáil ach sa bhliain 1940. Is é is ábhar don leabhar ná cinniúint na gCosacach i gCogadh Cathartha na Rúise. Cé go raibh an scríbhneoir féin ina Chumannach ceartchreidmheach, léirigh sé an-tuiscint do chás na gCosacach frith-Bhoilséavach i rith an chogaidh, rud a chuir fearg ar na léirmheastóirí Cumannacha. Thaitin an leabhar le Stailín go pearsanta, áfach, rud a shábháil an scríbhneoir chomh maith leis an leabhar ó lámh thapaidh na rúnseirbhíse. Mar sin, glacadh leis an úrscéal sa deireadh mar cheann de chlasaicigh mhóra na litríochta Sóivéadaí. I rith an Dara Cogadh Domhanda, haistríodh an leabhar gona lán teangacha ar fud an domhain, agus thug na léitheoirí Iartharacha féin an-taitneamh di.
Níor éirigh chomh maith leis an úrscéal mór "Поднятая целина/Podnyataya tselina" ("An Branar Úr"). Foilsíodh an chéad imleabhar sa bhliain 1932, agus an dara ceann sa bhliain 1959. Thug an leabhar seo cur síos ar chomhsheilbhiú na dtailte san Aontas Sóivéadach - is é sin, an "dí-Chulacú" inar cuireadh ruaigeadh ar na mílte scológa as a dtailte toisc go raibh siad ina "bhfeirmeoirí saibhre", ina "gCulacaigh" de réir na tuisceana Cumannaí. Níor éirigh leis an leabhar go rómhaith, agus is dócha nach mbeifeá ag súil lena mhalairt, ó nach dtoillfeadh an ceartchreidmheachas Cumannach agus an fhírinne in aon leabhar amháin.
I rith bhlianta an chogaidh, d'fhoilsigh Sholokhov sleachta as úrscéal cogaidh nach raibh sé ábalta a chríochnú. Thairis sin, scríobh sé an gearrscéal fada "Судьба человека/Sud'ba chelovyeka" ("Cinniúint an Duine") faoi shaighdiúir Rúiseach ina chime ag na Gearmánaigh. Bhí sé ag obair ina chomhfhreagraí cogaidh, agus d'fhoilsigh sé cuid mhaith alt agus gné-alt i stíl cheartchreidmheach Chumannach.
Sa bhliain 1965, bronnadh Duais Nobel na Litríochta air. B'é an t-aon scríbhneoir Sóivéadach amháin a fuair an duais le caoinchead an rialtais Shóivéadaigh.
Fuair sé bás le hailse scornaí, ó bhí sé an-trom ar thobac.

Ba chomhshaolaí Éireannach í Máire Mullarney (née McCormick) (1 Meán Fómhair 1921-18 Lúnasa 2008), a bhí ar dhuine de bhunaitheoirí an Chomhaontais Ghlais.
Rugadh i mBaile Átha Cliath í agus bhog sí lena muintir go Giobráltar, nuair a bhí sí an-óg, áit a raibh a hathair mar Ard-Mháistir Poist. D'fhill sí ar Éirinn i 1942 agus oileadh mar altra í in Ospidéal Shráid Bhagóid agus cháiligh sé mar theirpeoir chomh maith. 
Ba ghníomhaí Esperanto í chomh maith agus scríobh sí leabhar ar fhorbairt agus cur chun cinn na teanga sin, darb ainm "Esperanto for Hope", i 1989. Bhí tionchar mór aici ar scolaíocht bhaile nuair a d'fhoilsigh sí leabhar ar an ábhar, mar atá, "Anything School Can Do, You Can Do Better". Anuas air sin, bhí sí páirteach i mbunú Chumann Pleanála Teaghlaigh na hÉireann. Bhí 11 pháiste aici lena fear céile, Seán.
Bhí Máire Mullarney páirteach sa pholaitíocht ar dtús mar chuid d'fheachtas le cosc a chur ar phionós corportha sna scoileanna. Bhí sí ar dhuine amháin den ghrúpa daoine a d'fhreastail ar chruinniú i Nollaig 1981 chun páirtí polaitiúil éiceolaíoch (Páirtí Éiceolaíochta na hÉireann, nó An Comhaontas Glas sa lá inniu) a bhunú in Éirinn agus bhí sí mar Chathaoirleach ar an gcruinniú sin. Maítear gur scríobhadh céad fhorógra an pháirtí ar a bord cistine siúd i Ráth Fearnáin. Sheas sí don pháirtí i dtoghcháin Dála trí huaire i ndiaidh a chéile agus toghadh í faoi dheireadh chun Chomhairle Contae Bhaile Átha Cliath Theas i 1991 agus d'fhan sí i mbun an chúraim sin go dtí 1999. 

Is bruachbhaile thiar-theas de chuid Bhaile Átha Cliath é Teach Mealóg ("Templeogue" as Béarla). Ceann de radharcanna an cheantair ná Cnoc Montpelier agus Club Thine Ifrinn.


Is iad na Lochanna Móra (nó na Lochanna Móra Labhrásacha) ná cúig loch fionnuisce atá suite in oirthear na Stát Aontaithe, ar an teorainn le Ceanada - Loch Superior, Loch Michigan, Loch Huron, Loch Erie agus Loch Ontario. Is é an grúpa de locha fionnuisce is mó ar domhan é. Tugtar mara intíre orthu uaireanta, nó "tríú cósta Cheanada agus na Stát Aontaithe".
Ní hiad na lochanna féin amháin atá le fáil sa réigiún, ach roinnt mhór lochanna agus aibhneacha bheaga eile, chomh maith le thart ar 35,000 oileán.

Stiúrthóir agus fear mór scannánaíochta é John Boorman, a tháinig chun saoil i Surrey, Sasana, ar an 18 Eanáir 1933. Sasanach atá ann, agus é ina chónaí in Áth na mBó, Contae Chill Mhantáin, Éire. B'iad a chuid príomhscannán a thabhaigh a chlú dó, cosúil le "Point Blank", "Deliverance", "Excalibur", "Hope and Glory", "The General" agus "Zardoz". 
Rugadh John Boorman i Shepperton i gcontae Surrey. B'iad Ivy Chapman agus George Boorman a thuismitheoirí. Cé nach raibh sé ina Chaitliceach, chuaigh sé ar scoil na Sailéiseach i Chertsey sa chontae céanna. Ar dtús, chuaigh sé le tirimghlantóireacht agus le hiriseoireacht mar shlí bheatha, ach ansin, d'éirigh leis jab a fháil ag an mBBC ag déanamh scannáin fhaisnéise. 
Chuir an léiritheoir David Deutsch sonrú sa stiúrthóir óg éirimiúil, agus d'fhostaigh sé Boorman leis an scannán "Catch Us If You Can". B'iad ceoltóirí na foirne úd "The Dave Clark Five" a rinne na príomhpháirteanna, agus a gcuid ceoil ag iompar an scannáin. San am sin - faoi lár na seascaidí - bhí an "Dave Clark Five" ag iarraidh an bua a bhreith ar na "Beatles" san am, agus an scannán ceaptha mar fhreagra ar "A Hard Day's Night", ceolscannán na m"Beatles". 
Níor éirigh go rómhaith leis an gcéad scannán sna pictiúrlanna, ach ar a laghad, réitigh sé ród an stiúrthóra go Hollywood. Sa bhliain 1967, stiúraigh sé an chéad scannán do "mhonarcha na n-aislingí" thar sáile, "Point Blank". B'iad Angie Dickinson agus Lee Marvin a rinne na príomhpháirteanna, agus imeachtaí an scannáin bunaithe ar úrscéal bleachtaireachta le Donald Westlake (a shínigh é féin mar Richard Stark). Ag stiúrú an scannáin dó, chaith Boorman súil ar leith ar radharcra Los Angeles, ar Alcatraz - ní raibh an príosún míchlúiteach dúnta ach le cúpla bliain anuas san am, agus b'é seo an chéad scannán a ndearnadh codanna de ansin - agus ar shaol na cathrach go gairid roimh theacht na hipithe. Scéal díoltais atá ann go bunúsach, agus an laoch ag baint a shásaimh as na coirpigh eagraithe.
B'é "Hell in the Pacific" an chéad phríomhscannán eile a rinne Boorman, sa bhliain 1968. Sa scannán seo, faigheann saighdiúir Meiriceánach (Lee Marvin) agus Seapánach (Toshiro Mifune) iad féin in aon oileán beag amháin le chéile le linn an Dara Cogadh Domhanda. 
Sa bhliain 1970, rinne Boorman scannán amháin i Sasana, "Leo The Last", a bhí go mór mór faoi thionchar na bhfaisean comhaimseartha scannánaíochta, go háirithe saothar an stiúrthóra Iodálaigh Federico Fellini. Fuair Boorman, fiú, an t-aisteoir clúiteach Iodálach Marcello Mastroianni "ar iasacht" ó Fellini le haghaidh an scannáin seo. D'éirigh leis an scannán go maith i bhFéile Cannes, ach mar sin féin, tá sé sábháilte a rá go bhfuil "Leo The Last" ligthe i ndearmad inniu. Níl sé, fiú, ar fáil mar dhiosca digiteach.
D'éirigh an briseadh mór le Boorman leis an scannán úd "Deliverance" sa bhliain 1972. Cineál scannán uafáis atá ann. Sa scannán seo, téann ceathrar fear meánaicmeacha go dtí na Sléibhte Apaláiseacha lena laethanta saoire a chaitheamh ag bádóireacht. Is fuar an fháilte a fhearann muintir na háite rompu, ansin. B'iad Jon Voight, Burt Reynolds, Ned Beatty, agus Ronny Cox na haisteoirí a rinne páirteanna an cheathrair. Tháinig na mílte ag feiceáil an scannáin, agus bhí Boorman ar an ngearrliosta don Oscar. 
I dtús na seachtóidí, bhí Boorman ag dréim le Tiarna na bhFáinní a scannánú, agus é, fiú, i dteagmháil le Tolkien féin. Níor éirigh leis an scéim, ach bhain sé leas áirithe as an obair ullmhúcháin a bhí déanta aige, nuair a chrom sé ar an scannán úd "Excalibur" (1981), a bhí bunaithe ar théamaí na hArtúraíochta.
Sa bhliain 1974, tháinig "Zardoz" ar an scáileán. Bhí an scannán seo bunaithe ar ábhar diostóipeach, agus b'é Seán Connery a rinne páirt an laoich. Scannán conspóideach é "Zardoz" i gcónaí. Tá daoine áirithe den bharúil go raibh gléasadh stáitse an scannáin áiféiseach, gan aon trácht a dhéanamh ar na cultacha "todhchaíocha" a chaith na príomhphearsana. Ón taobh eile de, áfach, tá siad ann a deir gur súil úr bhunúil ar an todhchaí chianmhar a bhí ann, an feistiú aisteach san áireamh.
Níor éirigh chomh maith céanna leis an scannán "Exorcist II: The Heretic". Go bunúsach, scéal leantach a bhí ann don scannán cáiliúil uafáis ón mbliain 1973, "The Exorcist". Ní raibh mórán ratha ar an gceann seo, agus ba dhóbair dó deireadh a chur le gairmréim Boorman mar fhear scannánaíochta.
Maidir le h"Excalibur", b'iad Helen Mirren agus Nicol Williamson a roghnaíodh le haghaidh phríomhpháirteanna an chinn sin. Bhí fuath na ndaol ag an mbeirt seo dá chéile, agus iad an-mhíshásta leis go gcaithfidís comhoibriú, ach is é an cur chuige a bhí ag Boorman ná "an rud is measa leat ná do bhás b'fhéidir gurb é lár do leasa é", mar a déarfadh an seanfhocal Gaeilge. Mar a d'iompaigh an scéal amach, b'é an cur chuige ceart é, ó d'éirigh go gleoite leis an scannán. Rinneadh an scannán seo in Éirinn, áit a raibh cónaí ar Boorman faoin am seo, agus bhí a chlann ag cuidiú leis an stiúrthóir in oibreacha na scannánaíochta. 
An scannán a rinne sé sa bhliain 1987 sa Ríocht Aontaithe, "Hope and Glory", b'é an scannán ba mhó dírbheathaisnéise a rinne sé, nó is cur síos é ar imeachtaí a chéad óige i Sasana le linn na Bleaiste. Thabhaigh an scannán seo duais BAFTA dó, agus bhí sé ar an ngearrliosta don Oscar arís. Mar sin féin, níor éirigh go rómhaith leis an gcéad scannán eile a rinne sé, "Where the Heart is". Coiméide a bhí ann a léiríodh sna Stáit Aontaithe, agus b'é ab ábhar dó ná saol an teaghlaigh mhífheidhmiúil. 
Roghnaigh Boorman a mhac féin, Charley Boorman, mar phríomhlaoch agus mar churadh éiceolaíochta sa scannán "The Emerald Forest", a rinne sé sa bhliain 1985. Sa scannán seo, bhain Boorman úsáid as eilimintí "intráchtála" cosúil le cailíní nach raibh ach scriosán beag éadaigh orthu agus aicsean is sceitimíní, ach san am céanna, bhí teachtaireacht láidir éiceolaíochta ann. ina dhiaidh sin, scannánaigh Boorman cupla scéal faoi dhaoine a fhaigheann iad féin ar an trá fholamh in áiteanna coimhthíocha nach féidir leo bheith compordach iontu: "Beyond Rangoon" (1995) agus "The Tailor of Panama" (2000). Sa bhliain 1999, ghnóthaigh Boorman duais an stiúrthóra is fearr i bhFéile Cannes leis an scannán "The General", a bhí bunaithe ar imeachtaí saoil an choirpigh chlúitigh Martin Cahill.
Sa bhliain 2006, d'eisigh Boorman an scannán "The Tiger's Tail". Tá imeachtaí an scéil suite in Éirinn i mblianta an Tíogair Cheiltigh. 

Is é an Tíogar Ceilteach an t-ainm a bhaist na hiriseoirí eacnamaíochta ar Éirinn, nuair a thosaigh geilleagar na tíre ag fás go sciobtha sna nóchaidí. Mhaolaigh beagáinín ar an bhfás sin sa bhliain 2001, ach bhisigh na cúrsaí arís sa bhliain 2003, cé gur féidir maolú áirithe a aithint arís ón mbliain 2007 i leith. Sna blianta seo, tháinig athrú cuma ar an tír go hiomlán ó thaobh na heacnamaíochta de. I ndeireadh na n-ochtóidí, bhí Éire ar ceann de na tíortha ba bhoichte in Iarthar na hEorpa - "an ceann is boichte de na tíortha saibhre" mar a chuir clúdach na hirise "The Economist" i bhfoclaibh é sa bhliain 1988 ("the poorest of the rich"). Deich mbliana ina dhiaidh sin, bhí sí ar ceann de na tíortha ba saibhre.
Cúis conspóide é i gcónaí, cén fáth ar fheabhsaigh eacnamaíocht na hÉireann mar sin, ach de ghnáth, síltear gurb iad na polasaithe a chuir an Stát i bhfeidhm le heacnamaíocht na tíre a fhorbairt a rinne an mhíorúilt: comhpháirtíocht shóisialta an Stáit, na bhfostóirí agus na gceardchumann; na mná ag tonnadh isteach i margadh na hoibre; leibhéal an ardoideachais in Éirinn; an dóigh ar mealladh isteach na hinfheisteoirí ón gcoigríoch; ráta íseal na gcánach a ghearrtar de na gnólachtaí; an Béarla ina ghnáththeanga sa tír; agus an bhallraíocht san Aontas Eorpach.

Two covers of the Economist magazine demonstrating the change brought about by the 'Celtic Tiger'.

Is críoch thar lear de chuid na Ríochta Aontaithe i ndeisceart na Spáinne é Giobráltar ("Gibraltar" as Béarla). Ghéill an Spáinn an chríoch seo don Bhreatain i gConradh Utrecht sa bhliain 1713 agus tá sé ina ionad tábhachtach cabhlaigh agus trádála ag an Ríocht Aontaithe ó shin, cé bhfuil mian láidir ag an Spáinn an áit a chur faoi smacht na tíre sin arís.

Tá an lógó nua seo in úsáid ag an bpáirtí anois; féach www.greenparty.ie agus tá an t-ainm Gaelach amháin ar an lógó seo, rud atá níos oiriúnaí don Vicipéid Ghaelach.
Foinse na híomhá: http://download.greenparty.ie/files/JPEG/glaslogo08_rev_col.jpg

Is imreoir sacair é Chris Gunter (r.21 Iúil, 1989 i Casnewydd, An Bhreatain Bheag). Imríonn sé faoi láthair le Tottenham Hotspur. D'imir se le Cardiff City ó 2006 go 2008.

Sráidbhaile in iar-thuaisceart Chontae na Mí is ea Maigh nEalta ("Moynalty" as Béarla). Tá sé gar don teorainn le Contae an Chabháin.

Sráidbhaile i ndeisceart Chontae na Mí is ea Cnoc an Línsigh ("Summerhill" as Béarla). Tá sé suite ag pointe trasnú na bóithre R156 agus R158. Is ann a raibh díseart an teaghlaigh Normannaigh, na Línsigh, as a d'eascair an t-ainm. Tá fothracha a gcaisleán le fheiscint go fóill sa sráidbhaile. San seachtú chéad déag troideadh "The Battle of Dungans Hill" i ngar don sráidbhaile.

Is imreoir sacair é Roque Santa Cruz (r.16 Lúnasa, 1981 i Asuncion, Paragua). Imríonn sé faoi láthair le Blackburn Rovers. D'imir sé le Olimpia Asuncion ón séasúr 1998/1999. Bhí sé ag imirt le FC Bayern München ón mbliain 1999 go 2007. 
Chuaigh sé go dtí Blackburn sa Samhradh 2007 agus fuair sé geansaí uimhir a naoi. Fuair sé 24 chúl i séasúr a haon le Blackburn Rovers. Rugadh é sa bhliain 1981.

Is imreoir sacair é Scott Douglas McDonald (r.21 Lúnasa, 1983 i Melbourne, An Astráil). Imríonn sé faoi láthair le Celtic. D'imir sé le Southampton ó 2000 go 2002. Bhí sé ag imirt le Motherwell ó 2004 go 2007. Chuaigh sé go dtí Celtic sa bhliain 2007 agus bronnadh geansaí uimhir a 27 air. Sa bhliain 2008, bhain sé uimhir a seacht amach. Rugadh sa bhliain 1983 é.

Taiscealaí Iodálach ab ea Giovanni Caboto (c. 1450 – c. 1498). Ba thaiscealaí é a mhac Sebastian Cabot freisin.
Theastaigh ó Chaboto a bhealach féin go dtí na hIndiacha Thiar a aimsiú. Chuaigh sé go Briostó i Sasana. Fuair sé cabhair ó cheannaithe na cathrach agus cead ó rí Shasana, Annraoi VII. Sa bhliain 1497 d’fhág sé féin agus criú ocht nduine dhéag Briostó sa long "Matthew". Chuaigh siad go h-Éirinn agus ansin lean siad ar aghaidh trasna na h-Atlantaigh. Nuair a tháinig siad i dtír sa Domhan Nua, cheap Caboto go raibh sé san Áise, cosúil le Criostóir Colambas. I ndáiríre, ceaptar go raibh sé i dTalamh an Éisc. Dúirt sé go raibh na farraigí lán de throsc agus go bhféadfadh duine ciseán a thumadh san uisce agus a tharraingt as arís lán d'éisc. Shroich an long Briostó arís ar an 6ú lá Lúnasa.
Agus é i Sasana arís, rinneadh aimiréal de Chaboto. Fuair sé bronntanas £10 ón rí, agus pinsean ina theannta sin. D'fhág sé Sasana arís i 1498, agus cúig long aige. Níor tháinig siad ar ais go Sasana go deo.

Is éard atá i gceist leis an Meánaois ná an tréimhse idir an tSeanaois Chlasaiceach (is é sin, ré na Sean-Róimhe agus na Sean-Ghréige) agus an Nua-aois (an "Renaissance" agus ar tháinig ina dhiaidh). Thosaigh an Mheánaois faoi lár na chéad mhílaoise i ndiaidh bhreith Chríost (~500 AD) agus tháinig deireadh léi míle bliain níos déanaí (~1500 AD), i ré an "Renaissance" agus an Reifirméisin. I dtús na Meánaoise, chaill Impireacht na Róimhe a seantábhacht, agus scoilteadh ina dhá leath í. Ba iad na stáitíní beaga feodacha a tháinig chun tosaigh ansin, agus an Eoraip go léir lán pobail bheaga agus treibheacha - Teotanaigh, Rómánsaigh, Ceiltigh, agus Slavaigh. Bhí sochaí na Meánaoise dealaithe ina haicmí a raibh teorainneacha soiléire eatarthu, agus b'í an Eaglais Chríostaí croílár an chultúir, an léinn agus na litríochta. In Iarthar na hEorpa, bhí an Laidin á saothrú mar chomhtheanga chultúrtha. Maidir leis an eacnamaíocht, bhí sí bunaithe ar an seirfeachas agus ar an bhfeodachas.
Sa lá atá inniu, is fearr le staraithe agús a chur leis an réab idir an seansaol agus an Mheánaois agus ionas go mbíonn idir an tríú agus ochtú haois tréimhse a tugtar, go minic, an tSeandacht Dhéanach air, a bhí ina aistriú mór i ngach réimse: i réimse na heacnamaíocha leis an modh daortáirgthe in ionad an mhodha fheodach; i réimse sóisialta, le dul as radharc coincheap na saoránachta Rómhánaí agus sainmhíniú na n-eastát meánaoiseanna, go polaitiúil le chliseadh ar struchtúir láraithe Impireacht na Róimhe agus dá bharr sin, d'eascair scaipeadh na cumhachta (nó na díláraithe); agus i réimse na idé-eolaíocha agus an chultúir, ionsú agus malartú an chultúir chlasaicigh i gcomhair na gcultúr dialárnach Críostaí nó Ioslamach (gach ceann ina spás féin).

Duine de na ceoltóirí agus amhránaithe is mó le rá i gceol traidisiúnta na hÉireann é Patrick 'Paddy' Reilly a rugadh i mBaile Átha Cliath ar an 18 Deireadh Fómhair sa bhliain 1939. Tar éis na blianta caite aige mar amhránaí aonair rathúil, le clú agus cáil tuilte aige, tháinig sé isteach mar bhall den bhanna iomráiteach The Dubliners sa bhliain 1996, in áit Ronnie Drew. D'fhan sé ag seinm leis na mBleá Cliathaigh ar feadh naoi mbliana go dtí gur bhog sé go Nua-Eabhrac sa bhliain 2005, agus b'é Patsy Watchorn a ghlac a áit an uair seo.
Aithnítear Paddy Reilly mar bhailéadóir tábhachtach i gceol na hÉireann inniu, agus is eisean a déanann an leagan is cáiliúlí de na h-amhráin "The Fields of Athenry" agus "The Town I Loved So Well".
Fear gnó atá ann inniu chomh maith, le cúpla teach tabhairne faoi úinéireacht aige i gCathair Nua-Eabhraic. 

Fear spóirt Sasanach a bhí in Alan James Ball Jr. (12 Bealtaine, 1945 - 25 Aibreán, 2007), a bhí ina imreoir agus bainisteoir sacair idir na 1960idí agus na 1990idí. Chaith sé a laethanta imeartha leis na clubanna Blackpool, Everton, Arsenal, Southampton (1976 go 1978 agus arís 1981 go 1983) agus Bristol Rovers. 
Lean sé ar aghaidh sa spórt mar bhainisteoir ina dhiaidh sin, agus é i gceannas ar sé chlub - Blackpool (mar imreoir-bainisteoir), Portsmouth, Stoke City, Exeter City, Southampton agus Manchester City. 
Fuair Alan bás ar an 25 Aibreán 2007 ag bliain amháin agus trí scór d'aois.

Is imreoir sacair é Fernando José Torres Sanz (r.20 Márta, 1984 i Maidrid, An Spáinn). Imríonn sé faoi láthair le Chelsea. D'imir sé le Atlético Madrid ó 2001 go 2007 agus Liverpool ó 2007 go 2011. D'aistrigh sé go Chelsea in Eanáir 2011. Caitheann sé geansaí uimhir a naoi. 
Scóráil sé neart chúl le Atlético Madrid agus tá sé tar éis 28 chúl a scóráil le Liverpool go dtí seo. 

Úrscéal le Mohsin Hamid is ea The Reluctant Fundamentalist a foilsíodh sa bhliain 2007. 
Cuir síos atá ann ar comhrá agus caidreamh idir fear óg Pacastánach agus Meiricéanach i gCafé i Lahore i gcaitheamh oíche.
Go bunúsach is scéal é faoin bPacastánach tréitheach seo a chuaigh ar deoraíocht go dtí SAM. Bhain sé rath nach beag amach i Nua Eabhrac tar éis dó freastal ar ollscoil Phrinceton i New Jersey agus bhain sé sult as an saol fíor-Mheirceánach a bhí aige ansin. Tá an scéal bunaithe ar a dhearcadh i gcodarsnacht le dearcadh muintir Mheiriceá tar éis an ionsaí ar Nua Eabhrac i 2001 agus an bhagairt a bhí ann go mbeadh cogadh idir an India agus an Phacastáin. Tá sé fite fuaite le scéal grá an fhir óig. Le titim amach an scéil léirítear dúinn an fáth ar thréig an fear óg SAM. Insítear an scéal ag an fear óg ach is léir go bhfuil an Meiricéanach ag éirí níos míshuaimhní agus an scéal ag dul chun críche.
Bhí an t-úrscéal seo ar an ngearrliosta Booker sa bhliain 2007 agus bhain sé duais Anisfield-Wolf Book Prize agus duais South Bank Show sa bhliain 2008.

Is baile mór í Skoczów i ndeisceart na Polainne, agus meastar go bhfuil 14,641 duine ina gcónaí sa bhaile. Tá sí suite sa cheantar stairiúl, an Siléis, ar bhruach Abhainn Wisła, an abhainn is faide sa Pholainn.

Léarscáil na Polainne ag taispéaint áit suite na Skoczóiwe.

Rith Céad Chomhairle Nicé idir an 20 Bealtaine agus an 25 Iúil 325 i Nicé ("Nicaea") i ngar do Constantinople (Istanbul san Tuirc den lá atá inniu) ann. Ghlaíodh í ag Constantine a hAon, Impire na Róimhe le dul i ngleic le fadhbanna idir thoir agus thiar san eaglais. D'aontaigh 300 easpaigh le chéile faoi dheireadh an comhdháil agus ba thoradh fíorthábhachtach don Eaglais úr é seo agus í ag forbairt. Ceann de na rudaí is buaine a tháinig as an gcomhdháil sin, ná gur aontaigh siad ar fhochla an Chré ("Credo"), paidir a úsáidtear go forleathan sna heaglaise críostaíochta síos go dtí an lae inniu.

Rugadh Maighréad Ní Churtáin (Béarla: "Margaret Mac Curtain") sa bhliain 1929 i gCorcaigh. B'iad Seán agus Ann Mac Curtáin a tuismitheoirí. Bhain sí céim BA amach in Ollscoil na hÉíreann i gCorcaí agus chuaigh sí isteach san Ord Doiminiceanach, agus tá an t-ainm "Sr. Benvenuta" uirthi go fóill.
Tá gníomhréim acadúil dhearscnaitheach ag Maighréad agus 
d'fhoilsigh sí réimse fairsing ábhar i réimse na staire, tionchar na mban i gcomhthéacs na staire agus ról na mban in Éirinn.
Is scoláire, staraí, Doiminiceanach, craoltóir, eagarthóir, iar-léachtóir, Príomhoide Coláiste, Gobharnóir Ollscoile, comhairleoir, agus teangeolaí í.
Bhain sí Ph.D amach sa bhliain 1964 agus sa bhliain chéanna thosaigh sí ag obair sa Roinn Staire i gColaiste na hOllscoile i mBaile Átha Cliath.
Idir na blianta 1968-1973 b'é a héacht nó mórghníomh ná foilsiú na sraitheanna leabhar staire faoi chlúdach bog 'History of Ireland' le Gill & McMillan. "Her free spirit and radical mind set is well known. Pé áit a mbíonn sí tá sí spraíúil, lán be bhrí agus ni féidir gan ligint di thú spreagadh chun cinn. Ceann de na focail a cloistear uaithi nuair a chuireann tú ceist ag lorg comhairle..’Go for it’. What a positive approach…mol an óige.. ach ní do’n ghlún óg amháin a thugann sí am agus comhairle." 

Thóg mé seo i nGaillimh agus tá sé saor don Vici.

Is dornálaí Éireannach é Kenny Egan (7 Eanáir, 1982 - ). As Cluain Dolcáin i mBaile Átha Cliath dó. Bhuaigh Egan bonn cré-umha i gCraobh na hEorpa sa bhliain 2006. Bhuaigh sé bonn airgid sna Cluichí Oilimpeacha i mBéising sa bhliain 2008.

Dornálaí Éireannach ab ea Darren Sutherland, "The Dazzler" a thugtaí air, (18 Aibreán, 1982 - 14 Meán Fómhair, 2009). As Baile Átha Cliath dó. Bhuaigh sé bonn cré-umha sa chomórtas mheánmheáchain sna Cluichí Oilimpeacha i mBéising sa bhliain 2008. Chuir sé lámh ina bhás féin ar an 14 Meán Fómhair 2009. Aimsíodh ina árasán i mBromley, Londain é. 
D'fhoghlaim Sutherland an cheird agus é ag freastal ar Chumann an tSlánaitheora ar Shráid Dorset i lár Bhaile Átha Cliath. Bhog sé go Sheffield i Sasana agus é cúig bliana d'aois, chun traenáil i spórtlann Brendan Ingle. Bhí sé de sprioc aige bonn óir a bhuachan sna Cluichí Oilimpeacha, agus mar thoradh shéan sé roinnt tairiscintí gairmiúla. Tháinig sé ar ais go hÉirinn agus é 20 bliain d'aois chun an Ardteistiméireacht a dhéanamh in éineacht leis na scoláirí eile i nDún Búinne. Tá cónaí ar a thuismitheoirí san Uaimh, i gContae na Mí. Gortaíodh go dona sa tsúil é ag tús a fhichidí, ach tháinig sé ar ais chun coirn uile-Éireann a bhuachan idir na blianta 2006 agus 2008, ag meánmheáchan.
Shínigh sé conradh gairmiúil leis an dtionsnóir Sasanach Frank Maloney i mí Dheireadh Fómhair na bliana 2008, agus bhuaigh sé a chéad troid ag an leibhéal seo i mBaile Átha Cliath in aghaidh Georgi Iliev ar an 18 Nollaig. Mar a dúirt Maloney ar an oíche seo, "Sílim go bhfuil réalta ceart aimsithe againn anseo anocht, agus níl ann ach tús le turas fada". Bhuaigh sé a thrí throid eile chomh maith, i gcoinne Siarhei Navarka (Wigan, Sasana, ar an 9 Márta 2009), Vepkhia Tchilaia (Stoke, Sasana, ar an 29 Meitheamh 2009) agus Gennadiy Rasalev (Londain, Sasana). Bhí sé chun troid arís in aghaidh Tony Jeffries sa Seabum Centre i Sunderland Shasana i mí Dheireadh Fómhair 2009. 

Is dornálaí é Paddy Barnes (rugadh ar 9 Aibreán, 1987). As Béal Feirste dó. Bhuaigh sé bonn cré-umha amháin sna Cluichí Oilimpeacha i mBéising sa bhliain 2008 agus ceann eile i gcluichí Londan sa bhliain 2012.

Thóg mé an pic seo don Vici.

Is lúthchleasaí é Usain Bolt (21 Lúnasa, 1986 - ). As Trelawney in Iamáice dó. Bhuaigh Bolt trí bhonn óir sna Cluichí Oilimpeacha i mBéising sa bhliain 2008. Bhuaigh sé an bonn óir sna rásaí 100 m, 200 m agus sa rás 4 x 100 m.

Is baile beag é Dealbhna suite ar an mbóthar N52, i dtuaisceart Chontae na hIarmhí in Éirinn.
Tá an baile suite 20km ón Mhuileann gCearr agus bhí an t-úrscéal le Brinsley MacNamara an "Valley of the Squinting Windows" suite aige san áit seo. Bhí an Muileann gCearr tuairiscithe mar "Garradrimna" sa leabhar.

Bláth síorghlas, ilbhliantúil, tom-dhéanmhach agus a duillí cosúil le strapa is ea an Agapanthus.

Ba é Constantine a hAon, nó Constantine Mór nó Flavius Valerius Constantinus, Impire na Róimhe idir 306 AD agus 337 AD. Rugadh sé thart faoi 280 AD i Naissi agus d'éag sé ar 22 Bealtaine 337 AD)
Bhain Constantine cáil ar leith amach de bharr gur bhain an t-arm rómhánach faoina stiúir úsáid as comhartha Críostaíochta don chéad uair, ag cath droichead Milvio, mar ar chloí sé a namhaid Maxentius, sa bhliain 312 AD. 
An bhliain dár gcionn, 313 AD, tugadh cead chleachtaithe a gcreidimh do Chríostaithe san Impireacht Rómhánach. 
Chuir Constantine An Chéad Comhdháil Nicea ar bhun sa bhliain 325 AD, rud a raibh tionchar ollmhór aige ar fhorbairt na Críostaíochta.  Mar sin, bhuanaigh sé Féile na Nollag, dar le Seán Ua Cearnaigh.
Bhog Constantine áit lonnaithe na hImpirí Rómhánaigh as an Róimh go dtí an Bhiosáint agus athainmníodh na cathrach, Cathair Chonstaintín in ómós dó.

Cumadh an phaidir An Chré ("Credo": Laidin) ag Céad Chomhairle Nicé sa bhliain 325 AD. Úsáidtear go forleathain é i ndeasghnátha na hEaglaise Críostaí go dtí an la atá inniu ann. 
Siad na focail as Gaeilge ná:

Is polaiteoir Meiriceánach é Joseph Robinette “Joe” Biden, Jr. a raibh ina leasuachtarán Stáit Aontaithe Mheiriceá (rugadh ar 20 Samhain, 1942). Roimhe seo, bhí é ina sheanadóir sinsearach leis an bPáirtí Daonlathach ón stát Delaware. Bhí sé ina sheanadóir ón bhliain 1973 agus is mór an taithí agus eolas atá aige sa réim gnóthaí eachtracha go háirithe. 


Foghrúpa de chuid na dteangacha Ind-Eorpacha iad na teangacha Slavacha. (Tá an dá leagan, "Slavic languages" agus "Slavonic languages", in úsáid sa Bhéarla, agus d'fheicfeá na téarmaí "Slavóinic" nó "teangacha Slavónacha" sa Ghaeilge uaireanta, faoi thionchar an Bhéarla.) Tá gaol sách dlúth ag na teangacha seo go léir le chéile, rud atá so-aitheanta ag aon duine a bhfuil salacharaíl éigin i gceann de na teangacha seo aige - is é sin, ní chaithfidh sé a bheith ina theangeolaí oilte. 
Is gnách na teangacha Slavacha a dheighilt ina dtrí bhrainse:
Tá an Bhulgáiris agus an Mhacadóinis an-chosúil le chéile, agus is í an phríomhdhifríocht eatarthu go raibh an Bhulgáiris go mór faoi thionchar na Rúisise agus na Sean-Slaivise Eaglasta ó thaobh na nua-théarmaíochta de, agus an Mhacadóinis níos mó i dtuilleamaí na gnáthchainte agus na n-iarmhíreanna a bhí beo sa ghnáthchaint le nua-théarmaí a chumadh. 
An chuid is mó de na teangacha Slavacha, tá sé nó seacht dtuiseal ag na hainmfhocail iontu, ach ón taobh eile de, ní bhíonn ach aon aimsir chaite ag na briathra. Tá am Bhulgáiris agus an Mhacadóinis bun os cionn leis seo, nó tá na tuisil imithe go hiomlán iontu, ach san am céanna, d'fhorbair siad córas an-ghasta d'aimsirí comhshuite faoi thionchar na dteangacha Balcánacha eile.
Cuireann na teangacha Slavacha go léir an-bhéim ar ghné an bhriathair - is é sin, úsáidtear leaganacha difriúla den bhriathar leis an ngníomh críochnaithe nó neamhchríochnaithe a chur in iúl. Mura bhfuil réimír ag an mbriathar, cuirtear ceann leis, cf. Polainnis: "czyta książkę" "léann sé/sí leabhar, tá sé/sí ag léamh leabhair", "przeczyta książkę" "léifidh sé/sí an leabhar, beidh an leabhar léite aige/aici".
Maidir leis an tSean-Slaivis Eaglasta, a bhí in úsáid ag an Eaglais Ortadocsach ar feadh i bhfad le freastal ar riachtanaisí reiligiúnda na Slavach, teanga Shlavach Dheisceartach a bhí ann, agus tá sé sábháilte a rá gur sórt Sean-Bhulgáirise a bhí ann go bunúsach.

Planda is ea an tseamróg. Is samhailchomhartha Éireannach í. Cineál seamair is ea í. Caithtear ar Lá Fhéile Pádraig í. Is féidir í a ithe freisin. Tá sí mar shamhailchomhartha ag lear mór cuideachtaí Éireannacha, Aer Lingus ach go háirithe.
Is samhailchomhartha í d'fhoireann rugair na hÉireann, Cumann Peile na hÉireann, Aontas Cruicéid na hÉireann, Feirmeoirí Aontaithe na hÉireann agus a lán eagrais eile nach iad.

Teanga mharbh í an Pholáibis a bhí á labhairt ag treibheacha Slavacha in oirthear na Gearmáine. Teanga Shlavach Iartharach a bhí ann, agus í an-ghaolmhar leis an gCaisiúibis, thar aon teanga eile. Bhí sí á labhairt chois na habhann úd Eilbe, a dtugtar "Labe" uirthi as Seicis.
Fuair an cainteoir dúchais deireanach bás sa bhliain 1756. Seanbhean a bhí ann. Níor forbraíodh teanga liteartha don Pholáibis riamh, ach is féidir teacht ar iarsmaí scríofa in áiteanna, ó chuir cúpla duine suim sa teanga nuair a bhí sí ag saothrú an bháis. Scríobh an feirmeoir Johann Parum Schulze (1677-1740) croinic chuimsitheach faoi shaol na bPolábach, agus an teanga ó dhúchas aige. B'é an ministir Protastúnach Christian Henning von Jessen a bhreac síos an chuid is mó de na teilgeanacha cainte sa teanga atá fágtha. Bhí cónaí ar Schulze i Süthen, agus Jessen lonnaithe i Wustrow. Tá an dá áit suite in aice le Hannover, mar a bhfuil ceantar tuaithe Lüchow-Dannenberg inniu. B'ansin a mhair an teanga ní b'fhaide ná in aon áit eile, agus inniu féin, tugtar "Wendland" nó Tír na Slavach ar an gceantar go minic.

Banna rac-cheoil agus popcheoil as Québec é Les Trois Accords. Tá dhá albam agus neart físeáin ceoil seolta acu. Canann siad a gcuid amhráin as Fraincis.
Thosaigh an banna sa bhliain 1997 le Olivier Benoit ag canadh agus Simon Proulx ag canadh freisin agus ag seinm an ghiotáir. Sa bhliain 1999, ghlac siad Alexandre Parr ar an ngiotár isteach sa bhanna agus, sa bhliain 2001, thosaigh Pierre-Luc Boisvert agus Charles Dubreuil ag seinm leo, Pierre ar an dordghiotár agus Charles ar na drumaí.
Bhain siad clú agus cáil amach ar dtús lena gcéad albam "Gros Mammouth Album" agus na singlí "Hawaïenne", "Saskatchewan" agus "Lucille". Thuill siad níos mó cáil le "Gros Mammouth Album Turbo", an dara leagan dá h-albam, leis na h-amhráin breise "Loin D'ici" agus "Turbo Sympathique".

Seasann na litreacha SS do "S"chutz"s"taffel der NSDAP, is é sin, "Scuad Cosanta Pháirtí na Naitsithe". Bhí an SS ar an eagraíocht ba mhíchlúití i stát coiriúil na Gearmáine Naitsíche, agus an-pháirt acu san Uileloscadh. Ar dtús, is mar gharda cosanta d'Adolf Hitler a bunaíodh an eagraíocht. Nuair a ghabh na Naitsithe an chumhacht, d'iompaigh an SS ina "stát taobh istigh den stát féin", eagraíocht ilchraobhach a raibh forais éagsúla chultúrtha agus eolaíochtúla dá cuid féin aici. 
Cuireadh an SS ar bun ar an 4 Aibreán 1925. Ar Ard-Fheis an Pháirtí Naitsíoch sa bhliain 1926, fágadh an SS faoi smacht an SA. Is éard a bhí i gceist leis an SA, nó "Sturmabteilung", ná "trúipéirí ruathair" an pháirtí agus iad ní ba neamhspleáiche ar Hitler ná an SS. Sa bhliain 1934, áfach, chuir Hitler an SA faoi chois agus maraíodh cinnirí na heagraíochta seo - is gnách "Oíche na Scian Mór" a thabhairt ar na himeachtaí seo. I ndiaidh na h-"Oíche", hiompaíodh an SS ina eagraíocht neamhspleách.
I ndiaidh na bliana 1945, cuireadh cosc ar an SS sa Ghearmáin, ós rud é gur eagraíocht choiriúil a bhí ann.

Réigiún is ea an Oiséit Theas sa Chugas. Ba chuid den tSeoirsia san APSS í ach fuair an chuid is mó di neamhspléachas "de facto" ón tSeoirsia go luath sna 1990í. Tugtar Tskhinvali ar phríomhchathair an réigiúin.
Ba chuid d'Impireacht na Rúise agus den APSS í an Oiséit Theas. Nuair a tháinig deireadh leis an APSS, bhí cogadh ann agus fuair an Oiséit Theas neamhspléachas "de facto" ón tSeoirsia. Thosaigh cogadh eile sa bhliain 2008. Rinne an rialtas Seoirseach ionsaí ar an Oiséit Theas. Fuair an Oiséit Theas cabhair ón Rúis agus bhí sos comhraic ann.
Labhraítear Oiséitis, Rúisis agus Seoirsis sa réigiún. Teanga Iaránach is ea an Oiséitis, agus í á labhairt ag seacht gcéad míle duine san Oiséit
Tar éis an chogaidh leis an Seoirsia, bhí eacnamaíocht an-lag ag an Oiséit Theas. Tá feirmeoireacht leorchothaitheach á chleachtadh ag formhór na ndaoine. 




Réigiún is ea an Oiséit sa Chugas. Ba chuid den tSeoirsia san APSS í an Oiséit Theas ach fuair an chuid is mó di neamhspleáchas "de facto" ón tSeoirsia go luath sna 1990idí. Is poblacht sa Rúis í An Oiséit Thuaidh-An Aláin. Labhraítear Oiséitis san Oiséit. 
Ba chuid den APSS í an Oiséit. Nuair a tháinig deireadh leis an APSS, thosaigh na hOiséitigh agus na hIongúisigh ag troid le chéile san Oiséit Thuaidh. D'fhógair an Oiséit Theas neamhspleáchas ar an Seoirsia. Bhí cogadh ann ach níor chaill an Oiséit Theas a neamhspleáchas de facto. Thosaigh cogadh eile leis an Seoirsia sa bhliain 2008. Thug an Rúis cabhair don Oiséit Theas agus bhí sos comhraic ann.
Ar an 3 Meán Fómhair 2004 tháinig deireadh leis an léigear 3 lá i scoil i mBeslan inar maraíodh 385+ duine 

Image of Caucasus region, highlighting Georgia, Russia, etc - with "disputed region" and North Ossetia highlighted with cross band lines.
GA translation and rework by of original work by as loaded to commons under GFDL: 

Cathair sa tSlóvaic atá i Martin, nó "Turčiansky Svätý Martin" ("Naomh Máirtín chois Turiec"), mar a bhí ar an áit go dtí an bhliain 1950. Tugann na hUngáraigh "Turócszentmárton" ar an gcathair, agus is é "Turz-Sankt-Martin" an seanainm Gearmáinise. Bhí timpeall 60 míle duine ina gcónaí ansin sa bhliain 2006. Dearctar ar an áit mar lárionad tábhachtach cultúrtha, ós ansin a bunaíodh forais cosúil le Músaem Náisiúnta na Slóvaice agus "Matica Slovenská" ("An Mháthairthír Shlóvacach"), eagraíocht athbheochana na teanga, thiar sa naoú haois déag. Inniu féin, tá leabharlann náisiúnta na Slóvaice ag oibriú i Martin, chomh maith le ceanncheathrú "Matica".
Tá Martin suite in iardheisceart na Slóvaice, 30 ciliméadar soir ó theas ó Žilina, 60 ciliméadar siar ó thuaidh ó Banská Bystrica, agus 230 ciliméadar soir ó thuaidh ón mBratasláiv, príomhchathair na Slóvaice. Ritheann an dá shliabhraon úd Veľká Fatra agus Malá Fatra in aice leis an gcathair, agus le teacht an gheimhridh, bíonn idir mhuintir na háite agus na turasóirí ón gcoigríoch ag tabhairt aghaidh ar na sléibhte le dul ag scíáil. 

Tá níos mó ná ciall amháin leis an bhfocal martin:

Is í Santo Domingo de Guzmán (nó Santo Domingo), le daonra 2,253,437 sa bhliain 2006, an phríomhchathair agus an chathair is mó sa Phoblacht Dhoiminiceach, agus an seachtú cathair is mó i Meiriceá Thuaidh. Tá an chathair suite ar an Mhuir Chairib ar inbhear abhann Ozama. Is í an lonnaíocht Eorpach is sine atá ar marthain ar ilchríocha Mheiriceá.
Ba é Bartolomé Colón, deartháir an taiscéalaí Cristobel Colón, a bhunaigh an chathair go hoifigiúíl ar an 5 Lúnasa, 1498, ach bhí Spáinnigh lonnaithe sa cheantar le cúpla bliain roimhe sin.
Rinne spéirling an-damáiste don chathair sa bhliain 1930 agus thug sé sin deis don deachtóir Rafael Trujillo í a atógáil agus Ciúdad Trujillo a thabhairt mar ainm uirthi, ach nuair a maraíodh Trujillo sa bhliain 1961 tugadh a seanainm ar ais di.
Bhunaigh Bartolomeo Colón cóilíneacht agus thug sé La Isabela uirthi in ómós do bhanríon Isabela na Spáinne, ach athraíodh an t-ainm go Santo Domingo go gearr ina dhiaidh sin. Scrios spéirling an baile sa bhliain 1502 agus thóg an Gobharnóir Nicolás de Ovando baile nua ar shuíomh eile in aice láimhe. Tá leagan amach na cathrach sin le feiceáil go fóill sa cheantar cóilíneach nó an Zona Colonial a ainmníodh mar Ionad Oidhreachta Domhanda sa bhliain 1990. Tá páláis agus séipéil mhaorga ón séú haois déag sa cheantar seo a léiríonn stíl ailtireachta na linne. 
Baineadh úsáid as Santo Domingo mar cheanncheathrú do chuid mhór den taiscéalaíocht a rinne na Spáinnigh sa domhan nua go dtí gur tháinig cóilíneachtaí eile chun tosaigh go háirithe tar éis don bhfoghlaí mara Sasanach Francis Drake an chathair a ghabháil agus a scrios sa bhliain 1586. Idir 1795 agus 1822 bhí an chathair ina cnámh spairne idir an Spáinn agus an Fhrainc, ach sa bhliain 1821 bhí sí ina príomhchathair ag stát neamhspleách ar ar tugadh Háití Español. Níorbh fhada gur ghabh na comharsana i Háití an tír agus an chathair agus d'fhág go leor de na Spáinnigh dá bharr sin.

Is popbhanna ó Londain iad na Sugababes atá déanta suas de trí bhaill, Heidi Range agus Amelle Berrabah agus Jade Ewen. Foirmíodh an grúpa i 1998. Tá 31 singil eisithe acu go dtí seo, shroich 6 cinn dóibh barr na cairte. Tá 5 milliún ceirnín díolta acu sa RA go dtí seo.

Is imreoir sacair Éireannach Tuaisceartach é Patrick James "Paddy" McCourt (rugadh 16 Nollaig, 1983 é i Doire), a imríonn leis na Ceiltigh. Is deartháir é le Harry McCourt, iar-thosaí Derry City.
Fuair McCourt a chuid oideachais i mbunscoil Steelstown i nDoire Cholmcille. Thosaigh sé a ghairmréim le haistriú ó Foyle Harps Y.F.C.go Rochdale A.F.C. ar chonradh ógánaigh.
Shínigh Roddy Collins, bainisteoir Shamrock Rovers, é ó Rochdale sa bhliain 2005. B'imreoir é a raibh an-ghean air le leantóirí Rovers ach bhí deacrachtaí airgid acu agus b'éigean dóibh McCourt a dhíol ar deireadh. Shínigh sé ansin le club a bhaile dúchais, Derry City F.C., ar tháille a measadh a bheith timpeall £60,000. 
Scóráil McCourt 6 chúl i 31 chluiche do City le linn séasúr 2007 agus bhuaigh sé bonn Chorn Sraithe an FAI. Bhí West Bromwich Albion tar éis suim a thaispeáint san imreoir agus d'fhógair Derry City i Meitheamh 2008 gur tháinig siad ar chomhaontas leis an fhoireann a bhí tar éis ardú céime go dtí an Premier League a bhaint amach.
I Meitheamh 2008, tháinig tuairiscí ar an tsaol gur shocraigh Derry City táille le Celtic agus thaistil McCourt go Glaschú le haghaidh na téarmaí a dhearbhú agus scrúdú dochtúra a fháil i gcampa traenála na gCeilteach i Lennoxtown. Shocraigh West Brom ar tháille idir iad féin, McCourt agus Derry City roimhe sin ach b'fhearr le McCourt aistriú go dtí an club ar thacaigh sé leis agus é ina ógánach. Ar an 19 Meitheamh 2008 d'fhógair Celtic gur shínigh McCourt leis an chlub ar tháille neamh-luaite i ndiaidh socrú ar chonradh trí bliana. Ar 8 Iúil 2008 d'fhógair bainisteoir Thuaisceart Éireann Nigel Worthington go raibh sé chun McCourt a thabhairt ar ais don scuaid idirnáisiúnta. 

Státaire agus fear míleata ón tSualainn a bhí i bPeadar Óg Brahe (rugadh é i gCaisleán Rydboholm i Rydbo, inniu: Österåker, ar an 18 Feabhra 1602, agus shíothlaigh sé ar an 2 Meán Fómhair 1680 i gCaisleán Bogesund i Vaxholm), Sualainnis: "Per Brahe", Fionlainnis: "Pietari Brahe", agus é ina Ghobharnóir Ginearálta ar an bhFionlainn sa tseachtú haois déag. Tá clú agus cáil ar Brahe san Fhionlainn inniu féin toisc go ndearna sé an-fhorbairt ar shaol agus ar shochaí na tíre lena lá. Is é an duine is óige den dá Pheadar Brahe a aithnítear i stair na Sualainne, nó bhí an t-ainm céanna ar a athair mór, sean-Pheadar Brahe, ina chomhairleoir pearsanta ag an Rí Gustaf Wasa. Maidir le Peadar Óg, bhí seisean mór leis an rí Gustaf II Adolph.
Bhí Brahe ina Ghobharnóir ar an bhFionlainn sna blianta 1637-1640 agus arís sna blianta 1648-1654. Chuir sé cuma nua ar an gcóras riaracháin agus bhunaigh sé an chéad seirbhís phoist. Thairis sin, chuir sé tús le sraith de chathracha nua, ar nós Raahe, Pietarsaari, Kajaani, Hämeenlinna, Lappeenranta agus Savonlinna. Tá an chathair úd Raahe ainmnithe as Peadar Brahe, nó is é "Brahestad" - "Cathair Brahe" - ainm na háite as Sualainnis. Ní raibh na Fionlannaigh ábalta an consan coimhthíoch sin B a fhuaimniú i gceart, agus rinneadh "Raahe" de Brahe ina mbéal-san.
Ar ordú an Ghobharnóra Brahe, hathraíodh cathair Heilsincí go háit nua a bhí ní b'fheiliúnaí do chuan trádála. Inniu, tugtar "Vanhankaupunginlahti" - "Bá na Seanchathrach" - ar an áit a raibh lár na cathrach roimh chinneadh Brahe.
Chuir Brahe feabhas ar an gcóras oideachais chomh maith. Sa bhliain 1640, faoin am céanna a d'athbhunaigh sé Heilsincí, bhunaigh sé scoil ardoideachais i dTúrcú - Acadamh Ríoga Thúrcú - agus chuaigh sé féin i gceannas ar an acadamh ina Sheansailéir. Síol d'Ollscoil Heilsincí a bhí ann, nó nuair a chuaigh cathair Thúrcú trí thine sa bhliain 1827, haistríodh an tAcadamh go Heilsincí. 
Bhí Brahe ina Chúnta ar Visingsö, an t-oileán is mó i Loch Vättern sa tSualainn. Mar sin, is gnách "an Cúnta" a thabhairt air san Fhionlainn. Deirtear "kreivin aikaan" - "in am an Chúnta" - i bhFionlainnis an lae inniu féin, sa chiall "san am ceart", ach ar dtús, ba tagairt é seo don tréimhse a chaith an Cúnta Brahe ina Ghobharnóir ar an bhFionlainn.
Inniu, tá dealbh chuimhneacháin don Chúnta le feiceáil i dTúrcú, agus na focail seo greanta ar dhúshraith na deilbhe: "Iagh war med landett och landett med mig wääl tillfreds" - de réir litriú nua-aimseartha na Sualainnise: "Jag var med landet och landet med mig väl tillfreds", a chiallaíonn "Mise agus an tír seo, bhí muid breá sásta le chéile."

Is stát páirtaitheanta ar chósta thoir na Mara Duibhe agus ar thaobh thiar theas na Sléibhte Cugais í an Abcáis. Tá sí suite ó dheas ón Rúis agus siar ó thuaidh ón tSeoirsia. Clúdaíonn sí 8,660 ciliméadar cearnach agus tá daonra thart ar 240,000 aici. An phríomhchathair atá aici ná Sukhumi. Ní aithníonn ach an Rúis agus líon beag tíortha Polaití Scarúnaíoch na hAbcáise, ar a dtugtaí Poblacht na hAbcáise nó Apsny tráth. Cé nach bhfuil smacht ag an tSeoirsia ar an Abcáis, féachann Rialtas na Seoirsia, na Náisiúin Aontaithe agus formhór de rialtais an domhain ar an Abcáis mar chuid den tSeoirsia. Bronann bunreacht na Seoirse 'Poblacht Féinrialaitheach na hAbcáise' uirthi. 
Is ceist lárnach é stadás na hAbcáise ins an choinbhleacht Seoirseach-Abcásach agus ins an caidreamh Seoirseach-Rúiseach. Bhain an réigiún sult as féinriail laistigh den tSeoirsia Sóivéadach ag an tam a thosaigh an tAontas Sóivéadach ag titim as a chéile ag deireadh na 1980idí. 

Is muir intíre í an Mhuir Dhubh atá suite idir an Eoraip agus an Áise. Tá an Bhosparais suite idir an Mhuir Dhubh agus an Mheánmhuir. Clúdaíonn sí 436,400 km2 (168,495.0 sq mi). Tá go leor cathracha ar an gcósta, mar shampla Batumi, Burgas, Constanţa, Giresun, Iostanbúl, Kerch, Kherson, Mangalia, Năvodari, Novorossiysk, Odessa, Ordu, Poti, Rize, Samsun, Sevastopol, Sochi, Sukhumi, Trabzon, Varna, Yalta agus Zonguldak.

Is ceoltóir agus aisteoir Meiriceánach í Madonna Louise Ciccone Ritchie, nó Madonna de gnáth. Rugadh í i Bay City, Michigan ar an 16ú de mhí Lúnasa 1958. 
Glaotar "The Queen of Pop" uirthi sna meáin toisc fad agus rath a saol gairmiúil. D'eisigh sí a céad albam, "Madonna", sa bhliain 1983 agus chuaigh sé chun barr na cairte chomh maith lena céad trí albam i ndiaidh sin. 
Tá curiarracht bainte amach aici sa "Guiness Book of Records" toisc go bhfuil níos mó ceirníní díolta aici ná mar atá ag aon amhránaí eile ar domhan, le níos mó na 200 mhilliún ceirníní díolta aici faoin am seo. 
Go dtí 2014, bhí páirt aici i 22 scannán. Níor éirigh léi an rath céanna a bhaint amach san mheán seo agus a d'éirigh léi i gceol. Ach fós bhuaigh sí gradam "Golden Globe" dá cur i láthair in "Evita", scannán faoi shaol Eva Perón. 
Bhí sí pósta leis an aisteoir Sean Penn, ach scair siad sa bhliain 1989. 
Bhí iníon aici, darbh ainm Lourdes, cheanna féin lena traenálaí pearsanta, Carlos Leon, sa bhliain 1996.
Phós sí stiúrthóir scannáin Sasanach, Guy Ritchie sa bhliain 2000. Bhí mac acu le chéile darbh ainm Roco, i mí Lúnasa den bhliain chéanna. 
Cruthaigh sí neart conspóide sa bhliain 2006 nuair a rinne sí iarracht páiste ón Mhaláiv, David Banda, a uchtú. Scair Madonna agus Guy óna chéile i 2008.

Is fuirseoir, láithreoir teilifíse agus aisteoir Sasanach é Russell Edward Brand. Rugadh é in Essex ar an 4 Meitheamh 1974. Bhíodh sí pósta ar Katy Perry ó 23 Deireadh Fómhair 2010 go Iúil 2012..
Bhí a chéad seó grinn mór le rá ag Russell nuair a ghlac sé páirt i gcomórtas grinn, "The Hackney Empire New Act of the Year", sa bhliain 2002. Níor bhuaigh sé ach spreag sé suim John Noel, gníomhaire a bhí i láthair ag an ocáid. Bhí a chéad turas náisiúnta aige i 2006, darbh ainm "Shame", a bhí bunaithe ar scéalta náireacha a tharla in a shaol. Ó shin tá cur i láthair déanta aige i "Little Britain Live" agus "The Secret Policeman's Ball" chomh maith le turas náisiúnta eile i 2007.
Thosaigh Russell a ghairm teilifíse ar MTV ach chaill sé a phost i 2001 toisc gur ghléas sé mar Osama bin Laden an lá i ndiadh 9/11. Sa bhliain 2002 rinne sé "RE:brand" ar stáisiún satailíte UK Play, i ngach eagrán rinne sé gníomh sáraithe geise. Sa bhliain 2004 thosaigh sé ag láithreach ar E4 ar seó darbh ainm "Big Brother's Big Mouth" i 2004. D'fhág sé an clár i 2007 ach ghlac sé páirt i "Big Brother Celebrity Hijack" i 2008. Níor éirigh ró-mhaith le clár eile a bhí aige ar E4 darbh ainm "Russell Brand's Got Issues", níor mhair sé ach do shraith amháin. Rinne sé clár grinn ar do bhoinn darbh ainm "Ponderland" ar Channel 4 i 2007, tosóidh an dara sraith sa gheimhreadh 2008.
Tá aisteoireacht teilifíse déanta ag Russell sa dráma coirscéalta "The Bill", chomh maith leis an gclár grinn "The Abbey" i 2007. Bhí a chéad ról mór le rá aige sa scannán Hollywood 2008 "Forgetting Sarah Marshall", fuair sé léirmheasanna iontacha dá pháirt agus mar sin d'éirigh sé i bhfad níos cáiliúla i Meiriceá thar oíche. Bhí mionpháirt aige sa scannán "Penelope" sa bhliain 2007 chomh maith le ról i "St. Trinians" mar Flash Harry. Beidh a céad scannán eile "Bedtime Stories" le Adam Sandler.
Thosaigh gairm Russell ar an raidió i 2002 ar Xfm ach chaill sé a phost toisc gur léigh sé ábhar pornagrafach ar an aer. In Aibreán 2006 fuair sé post ar BBC 6Music a bhog thall go BBC Radio 2 i mí na Samhna den bhliain céanna. Meallann an clár 2 milliún éisteoir.

Is é Kill Bill an 4ú scannán eisithe ag an stiúrthóir Meiriceánach, Quentin Tarantino. Bhí sé in ainm a bheithe mar scannán epice amháin ach bhí sé scartha ina dhá scannán toisc gur mhair sé ceithre uair san iomlán. Bhí Vol.1 eisithe i mí Deireadh Fómhair 2003 agus bhí Vol.2 eisithe i mí Aibreáin 2004. 
Is scannán díoltais iad faoi feallmharfóir a bhí mar bhall den 'Deadly Viper Assassination Squad'. Éiríonn as a post toisc go bhfuil sí ag iompar clainne chun saol nua a thosú ach ar lá a pósadh déanann a iarcheannasaí, Bill, agus an Assassanation Squad, ionsaí uirthi agus í fós ag iompar. Dhúisíonn sí ó chóma ceithre bhliain níos déanaí agus tá díoltas uaithi.
Ta an scéal briste suas i dhá volume atá déanta suas de chúig caibidil an cheann. Ní insítear an scéal in aird ama, léimeann sé siar is chun tosaigh in am ó chabidil go cabidil.
Osclaíonn an scannán le radharc den Bride (Uma Thurman) cludaithe i bhfuil ar urlár an tséipéil ar lá a pósadh. Tá Bill (David Carradine) ag labhairt léi, déannan an Bride iarracht insint leis go bhfuil sí ag iompar a pháiste ach scaoileann sé urchar in a ceann roimh críochnaíonn sí. 
4 bhlian níos déanaí tugann an Bride cuairt ar Jeanie Bell (Vivica A. Fox), ball den Deadly Viper Assassination Squad, a rinne ionsaí ar an Bride ar lá a pósadh. Bíonn siad ag troid lena chéile ach stopann siad nuair a thagann iníon Jeanie abhaile ó scoil. Sa chistin bíonn cupán caife ag an mbeirt mná agus deireann Jeanie go bhfuil brón uirthi ach níl an Bride sásta glacadh leis. Go tobann déanann Jeanie iarracht urchar a scaoileadh ach tá an Bride níos tapúla le a scian, maríonn sí Jeanie os comhair a hiníon. Cé nach raibh sí ag iarraidh é sin a dhéanamh deireann sí go raibh sé tuillte ag a máthair.
Trí spléachadh siar feiceann muid go rinne ball eile den Squad, Elle Driver (Daryl Hannah), iarracht an Bride a mharú agus í fós i gcóma ach níor lig Bill di é a dhéanamh toisc an easpa onóir a bhí i gecist.
Nuair a dhúisíonn an Bride ón gcóma tá sí trína chéile faoi bás a leanabh gan breith. Tá sí ag iarraidh teacht ar Bill laithreach, goideann sí carr agus fágann sí an ospidéal i ngan fhios d'aon duine.
Smaoiníonn an Bride faoin gcéad ball den Squad atá sí chun díoltais a fháil ar, O-ren Ishii atá mar bhanríon coireachta i Tokyo. Insíonn an Bride scéal brónach agus foiréigeanach faoi saol O-ren.
Taistlíonn an Bride go Okinawa chun claíomh Samurai a cheannach ón déantóir claímh Samurai is fearr ar domhan, Hatori Hanzo.
Leanann an Bride O-ren go club oíche darbh ainm House of Blue Leaves ach chun aghaidh a thabhairt ar O-ren caithfidh an Bride troid le a gardaí cosanta, The Crazy 88. Éiríonn leis an mBride an lámh in uachtar a fháil le a claíomh Hatori Hanzo agus sroicheann sí O-ren. Bíonn troid teannasach claímh idir an beirt mná, is troid deacair é ach bíonn an bua ag an Bride, maraíonn sí O-ren.
Críochnaíonn an scannán le radharc de Bhill ag labhairt le comhpháirtí O-ren a bhí ag an gclub oíche nuair a rinne an Bride ionsaí ar. Cuireann sé an ceist uirthi an bhfuil fhios ag an Bride go bhfuil a hiníon fós beo.

Is fothrach mainistreach í Mainistir Bhuithe (Béarla: "Monasterboice") i ndeisceart Chontae Lú, díreach ó thuaidh ó Dhroichead Átha. Bunaíodh lonnaíocht Chríostaí ann ag deireadh an chúigiú chéad. Ceaptar gurb é Baoithe Mac Brónach, a fuair bás timpeall na bliana 521, cléir de shliocht ríthe na Mumhan, a bhunaigh é. Bhí clú agus cáil air mar naomh a rinne míorúiltí ar na heasláin agus fiú ar na mairbh. Bhí an Mhainistir ina lárionad léinn sa cheantar go dtí gur bhunaigh na Cistéirsigh An Mhainistir Mhór ) ("Béarla: Mellifont Abbey") sa bhliain 1142. 
Tá dhá séipéal i measc na bhfothrach, tógtha san cheathrú haois déag nó níos déanaí agus cloigtheach níos luaithe, ach tá clú ar an áit mar gheall ar a cuid ardchros, tógtha san deichiú haois. Tá an cloigtheach 35 méadar in airde, agus cuma mhaith air, cé nach féidir dul isteach ann. Creidtear go raibh sé tógtha mar tearmann faoi choinne na manach in aghaidh ionsaí na Lochlannach, cé nach bhfuil gach duine sásta leis an míniúchán seo. Dódh an mhainistir sa bhliain 1079.
Áirítear Cros Mhuirígh i Mainistir Bhuíthe (c.923 A.D.) mar shárshaothar na n-ardchros uile. Cros le colún ard agus géaga measartha gairid le ciorcal lárnaithe ar an bpointe a ngearrann siad trasna a chéile atá ann (i.e. cros rothlach.). Bhí Muiredach Mac Domhnaill, a fuair bás sa bhliain 923 ina ab ar an mhainistir. Tá os cionn 250 cros in Éirinn. Ní fhaightear ardchrosa san Eoraip ach in Éirinn agus sna tíortha a bhí faoi thionchar na hÉireann ag an am, Alba, Manainn agus Sasana.
Léiríonn na h-ardchrosa gaol áirithe le dealbhóireacht ón tSeoirsia agus ón Airméin a d’fhéadfaí a thréithriú mar anáil an mhanachais Cheartcheidmhigh. Ach d’ainneoin sin léiríonn íocónagrafaíocht na gcros nasc le sacrcafagais Luath-Chríostaí na Róimhe. Tugtar Crosa Screaptra orthu chomh maith mar gheall ar sin. Is cosúil gur athchruthú oilithreacht don Róimh a bhí iontu. 
Tá radhairc dealbhaithe ar Chros Mhuirígh as an Sean-Tiomna agus as an Nua-Tiomna. Tá creimeadh na haimsire ar dhromchla na gcros eile, an Chros Thuaidh agus an Chros Thiar. 

Thóg mé an pic seo agus tá se saor don Vicipéid

Thóg mé seo agus tá sé saor!

Thóg mé seo agus tá sé saor!

Is polaiteoir Meiriceánach í Sarah Louise Heath Palin (rugadh ar 11 Feabhra, 1964) agus is iar-ghobharnóir Stáit Alasca í. Is ball den Pháirtí Poblachtach í. 
Ba bhall de Chomhairle Cathrach Wasilla in Alasca í ó 1992 go 1996 agus toghadh í mar Mhéara Wasilla dhá uaire ó 1996 go 2002. Rinne sí iarracht post mar Leas-Ghobharnóir Alasca a bhaint amach sa bhliain 2002 ach theip uirthi. Ba Chathaoirleach ar Choimisiún Caomhantais Ola agus Gáis, Alasca í ó 2003 go 2004 agus ba Mhaoirseoir Eitice an Choimisiúin í ag an am céanna.
Toghadh í mar Ghobharnóir Alasca i Mí na Samhna, 2006. Ba í an chéad bhean agus an duine is óige riamh chun na hoifige sin a bhaint amach. Bhuaigh sí ar an sealbhóir Poblachtach, Frank Murkowski, sa réamhthoghchán agus bhuaigh sí ar iarrthóir an Pháirtí Dhaonlathaigh, Tony Knowles, san olltoghchán. Fuair sí 48.3% de na vótaí i gcomparáid le 40.9% ag Knowles.
D'fhógair John McCain ar 29 Lúnasa, 2008 gurb í iarrthóir an Pháirtí Phoblachtaigh le haghaidh phost an Leas-Uachtaráin sa toghchán 2008. Ainmníodh í ag Comhdháil Náisiúnta na bPoblachtach i St. Paul, Minnesota sa bhliain 2008.
D'éirigh sí as mar ghobharnóir ar 26 Iúil, 2009. Scríobh sí (le cabhair) leabhar sár-dhíola faoin a saol féin, "Going Rogue: An American Life".

Is fuirseoir, aisteoir agus ealaíontóir Sasanach é Noel Fielding. Rugadh é ar an 21ú de mhí Bealtaine 1973 i Westminster, Londain. D'fhéadadh a rá go bhfuil sé aithnidiúil dá pháirt sa sraith teilifíse "The Mighty Boosh" a scríobhann sé freisin le a phairtnéir grinn, Julian Barratt.

Is fuirseoir, aisteoir agus ceoltóir Sasanach é Julian Barratt (Rugadh 4 Bealtaine 1968). D'fhéadadh a rá go bhfuil sé aithnidiúil dá pháirt sa sraith teilifíse "The Mighty Boosh" a scríobhann sé freisin le a phairtnéir grinn, Noel Fielding.

Is sraith teilifíse grinn Sasanach é The Mighty Boosh. Sna príomhpháirteanna tá Julian Barratt agus Noel Fielding, a scríobhann é freisin. Meascann an clár greann neamhghnách, ceol agus beochan. Scríobhann Barrat gach píosa ceol sa seó agus dearann Fielding an ealaín agus na grafaicí. Craoltar trí sraith den chlár ar BBC3 go dtí seo agus eisítear gach ceanna dóibh ar DVD freisin.
Bhí an céad sraith lonnaithe i Zú darbh ainm "The Zooniverse", áit a oibríonn Vince Noir agus Howard Moon, ach ní gnáth-zú atá ann agus téann an beirt chara ar líon mór eachtraí, taistlíonn siad chuig an Tundra Arctach, Limbó agus fiú 'Monkey Hell'. Craoladh é ar BBC3 ó an 18ú Bealtaine 2004 go dtí an 6ú Iúil 2004, bhí sé déanta suas de 8 chlár agus bhí DVD de eisithe ar Lúnasa 24 2005.
Don dara sraith, bhog Vince agus Howard go arasán i nDalston, Sasana le seasman misteach darbh ainm Naboo agus Bollo, ápa a labhraíonn. Fad is atá siad ag iarraidh rath a bhaint amach mar ceoltóirí tarlaíonn go leor eachtraí aisteacha, déanann siad iarracht teacht ar an 'Fountain of Youth' agus bíonn siad i mbaol bás ó Yeti agus Nana olc! Mhair an sraith 6 chlár ó mí Iúil go Lúnasa 2005. Bhí an sraith eisithe ar DVD i bhFeabhra 2006.
Thosaigh an triú sraith i Mí na Samhna 2007, an uair seo bhí Vince agus Howard ag obair i siopa Naboo, darbh ainm 'The Nabootique'.

Is abhainn é an Feabhal in iarthuaisceart na hÉireann, idir Contae Dhún na nGall agus Contae Dhoire. Tá Doire Cholmcille scoilte ag an abhainn.




Is ealaíontóir ceol taifeadadh agus aisteoir Sasanach í Lily Rose Beatrice Cooper (née Allen: Rugadh 2 Bealtaine 1985), aithnid go gairmiúil mar Lily Allen. Is iníon í de Keith Allen agus tairgeoir scannán Alison Owen. D'fhág Allen scoil nuair a raibh sí 15 chun díriú ar feabhsú a scileanna seinm agus cumadóireachta. I 2005 chuir sí cuid dá taifeadtaí suas go poiblí ar MySpace agus lean an poiblíocht go a amhrán a bheith craolta ar BBC Radio 1 agus conradh le Regal Recordings.
I 2009 d'fhógair Allen go mbeidh sí ag tógáil briseadh ó gníomhaíochtaí ceolmhar. D'oscail Allen siopa faisin i 2010 lena deirfiúr, Sarah, dar teideal "Lucy in Disguise", i 2011 thosaigh sí a lipéad ceoil féin. In the Name Of is ainm é an lipéad ceoil.
Rugadh Allen i Hammersmith, Iarthar Londain, iníon Keith Allen agus tairgeoir scannán Alison Owen. Tá deirfiúr níos sine aici, Sarah; deartháir níos óige, Alfie Allen, (a raibh mar ábhar a amhrán, "Alfie") agus deirfiúr níos óige, Rebecca. Tá cúpla lath-siblíní aici. Is í iníon dé de amhránaí de Wild Colonials, Angela McCluskey. 
Ag aois trí, bhí Allen ar eipeasóid de "The Comic Strip Presents...", "The Yob", a chomh-scríobh a athair. Nuair a raibh Allen ceithre bhliain d'aois d'fhág a athair a chlann. I rith a óige bhí chónaí ar Allen lena chlann ar eastát chomhairle. Socraigh siad níos déanaí i buirge i Tuaisceart Londain dar teideal Islington. Ar feadh tamaillín chónaigh a chlann le fearr grinn Harry Enfield nuair a raibh a mháthair ag súil amach leis. Bhí amhránaí agus giotáraí an Clash, Joe Strummer, gearr do Allen. Tá cuimhneachán maithe ag Allen den seachtain go leith a chaith siad le chéile ag an Féíle Glastonbury mar páirt de comhcoiteann rialta dírithe ar Strummer agus a athair. Níor tháinig stair ceolmhar Strummer isteach i fócas Allen go dtí go fuair sé bhás.
Freastal sí ar cúpla de na scoileanna príobháideach is daora san RA , freastal Allen ar 13 scoileanna in iomlán, alma mater sóisearach Prionsa Charles ina measc, Hill House School, Millfield, Bedales School.
Nuair a chuaigh a chlann ar saoire go Ibiza, dúirt Allen lena mháthait go raibh sí ag fanacht lena chairde ach d'fhan sí Sant Antoni de Portmany ina áít. Thuill sí airgead ag obair ag siopa ceirnín 'Plastic Fantastic' agus ag déileáil eacstais. Bhuail Allen lena chéad banisteoir, George Lamb i Ibiza. Chuir sí i leith go raibh é seo síos ar a fadhb ól agus í a bheith mar iníon Keith Allen. Sa deireadh d'úsáid sí nascanna a athair chun a lámha a chur le London Records i 2002. Nuair a d'fhág an feidhmeannach a sínigh Allen, chaill an lipéad ceoil spéis agus d'fhág sí gan a amhránaí ceol tíre, a scríobh a athair den chuid is mó, a scaoileadh. Staidéar sí gairneoireacht ina dhiaidh sin chun bheith mar bláthadóir, ach d'athraigh sí a intinn agus chuaigh sí ar ais go cheol. Thosaigh Allen ag scríobh amhráin, agus taispéan a bainisteoir í do dísreach táirgeadh, Future Cut, i 2004. D'oibrigh siad i stiúideo i íoslach faoi bhfoirgneamh oifige.
I 2005 chur Allen a lámha le Regal Records; thug siad £25,000 chug albam a tháírgeadh, ach ní raibhh siad in ann a lán tacaíocht a thabhairt dí, de bharr go raibh sí gnóthach le eisiúintí eile mar "X&Y" (Coldplay) agus "Demon Days" (Gorillaz). Cruthaigh Allen cuntas ar MySpace ansin agus thosaigh sí ag post taispeána a thaifead sí i mí na Samhna 2005. Mheall na taispeána na mílte éisteoirí, scaoileadh 500 eagrán teoranta de 7" singlí vinil de "LDN", go tapaidh, ag díoladh agur suas go £40. Táirg Allen dhá téip measctha - "My First Mixtape" agus "My Second Mixtape" chun a albam a chur chun cinn com maith. De réir mar a cnuasaigh sí na mílte cairde ar MySpace, thóg "The Observer Music Monthly" (OMM), iris foilsithe i An Observer, spéis inti i mí Márta 2006. Bhí an lipéad ceoil mall le freagairt a thabhairt ar foilseachán a raibh ag iarradh tuarascáil a dhéanamh uirthi de bharr `nach raibh aithne ag mórán daoine taobh amuigh de roinn ealaíontóirí agus stór an lipéad ceoil ar Allen. Fuair sí a chéad clúdach príomhsrutha i tuairiscigh an iris dhá mhí ina dhiaidh.
Rinne an lipéad ceoil cinne chun níos mó smacht cruthaitheach a thabhairt di de bharr a rathúlacht agus lig siad dí na amhráin a scríobh sí a úsáid in ionad brú a chur uirthi bheith ag obair le tairgeóirí príomhsruthach. Rinne Allen an chinne obair le na tairgeóirí Greg Kurstin agus Mark Ronson, críochnaigh sí an albam i dhá seachtain. Scaoileadh a chéad albam "Alright, Still" i mí Iúíl 2006. Bhí an chuid is mó de na traiceanna réamhéistaithe ar a leathanach MySpace, na singil "Smile", "LDN", "Knock Em Out" agus "Alfie" ina measc. Chuirfear "Smile" ar fáil sna Stáit Aontaithe ar iTunes i mí Meán Fómhar 2006. Roimh Nollaig 2006 bhí an físeán ceoil agur Smile seinnte ar go leor cainéíl ceoil éagsúla chomh maith le beagán seinn ar raidió. D'ainmnigh "Entertainment Weekly" Smile mar cheann de na deich albam is fearr i 2006, fiú nach raibh sé scaoilte sna Stáit Aontaithe. Rinne Allen cúpla fógra chur chun cinn agur "MTV" mar go raibh sí ealaíontóir ceoil na míosa, "Discover and Download", i mí Eanair 2007. Scaoileadh an albam sna Stáit Aontaithe ar an 30ú Eanair 2007, agus fuair sé go 20 ar chairt albam "Billboard". I mí Eanáir 2009, díoladh 960,000 cóipeanna den albam sa Ríocht Aontaithe agus 520,000 cóipeanna sna Stáit Aontaithe.
I 2007, chainn sí ar an staitse páirc nua ag an Féile Glastonbury, in ionad M.I.A a cealaigh a léíriú. I rith an féile cruthaigh sí athbhuaile idir dhá baill den banna cheoil, The Specials, dúirt an giotáraí, Lynval Golding go cabhraigh é seo go mór le an banna cheoil ach teacht ar ais le chéíle arís. Chan sí ar an amhrán a shroich na deich amhrán is fearr, Oh My God, leagan clúdach de na Kaiser Chiefs, le Mark Ronson. Cabhraigh an singil, "Littlest Things", ó albam Allen táirgthe ag Ronson leis "Tairgeoir na Bhliana - Neamh Clasaiceach" a bhua ag na Grammy Awards i 2008. Rinne sí fonnadóireacht taca ar ar cúpla amhráin ar triú albam na Kaiser Chiefs, "Off With Their Heads", i 2008. Bhuaigh sí duais agur a cumadóireachta ó BMI i 2008. 
Sínigh Allen conradh aon-sraitheach chun a clár cainte féín a óstáil ar BBC a Trí, dar teideal, "Lily Allen and Friends" bunaithe ar an feiniméan ghréasáin sóisialta a cabhraigh léi a gairme ceol a lainseáil. Bhí aíonna cosúl le Mark Ronson, James Corden, Lauren Laverne, Roisín Murphy, Louis Walsh, agus Danny Dyer. Níor ach mheall an chlár 2 faoin gcéad de na lucht-féachana il-chainéal iomlán in ainneoin an feachtas margaíochta ard-phroifíl. De bharr mear-forbairt Allen mar óstóir teilifíse agus an tóir a raibh ar Allen lena sprioclucht féachana d'fhógair BBC a Trí go mbeadh dara sraith den chlár. Tamaill ina dhaidh sin d'fhógair rialtóir BBC, Danny Cohen nach craolfaidh an dara sraith san Earraigh i 2009 de bharr tiomantais ceoil Lily. Chan Lily ag ceolchoirm i gcabhair ar War Child, gníomhaireacht chosaint leanaí idirnáisiúnta, a cabhraíonn le páistí a raibh tionchar ag cogadh orthu. Tacaithe ag Keane chan Allen "Smile" agus "Everybody's Changing".
Tar éís scaoileadh a chéad albam, bhí a lipéad cheoil, EMI, táthcheanglaithe ag Terra Firma. D'athraigh sí a comhlacht bainistíochta ó "Empire Artists Management" go "Twenty First Artists" fiú gur choimead sí a príomh-foireann. Chuir a lipéad cheoil brú uirthi, albam a criuthú le cúpla scríobhneoirí agus tairgeóirí ach níor oibrigh sé. Sa deireadh, chuaigh Allen ar ais go Greg Kurstin, a scríobh trí amhráin agur "Alright, Still". Tairg Kurstin an albam ag stiúideonna Eagle Rock i Los Angeles. Roimh a chuaigh Allen ar ais go Kus, scríobh Allen na amhráin don albam le Kurstin, a sheinn Kurstin pianó ar. Is athrú é seo go Allen in a scríobh Allen liricí do traiceanna críochnaithe. Dúirt Allen "We decided to try and make bigger sounding, more ethereal songs, real songs ... I wanted to work with one person from start to finish to make it one body of work. I wanted it to feel like it had some sort of integrity. I think I've grown up a bit as a person and I hope it reflects that." Post sí dhá taispeána nua ar MySpace agus bhí sé ina intinn aici téip measctha a scaoileadh chun taispéant lena lucht leanúna a stíl nua.
Chuir Allen taispeántais ag an Féíle Inis Iocht ar cheal i 2008, dúirt sí le an tionscnóir féile, John Giddings, go chuir sí an taispeántas ar ceal de bharr go raibh a albam taobh thiar de sceideal. Dúirt Giddings nach raibh an cúis maith go leor agus b'fhéidir go raibh sí ag insint bréag. Rinne Giddings an cinnead gan agairt a dhéanamh uirthi. Bhí pictiúir di ólta agus gan léíne uirthi clúdaithe go mór sa nuacht. Gin a láithreas ag na "Glamour Awards" i 2008 cáineadh comh maith, de bharr go tháinig sí ólta agus gléasta i gúna clúdaithe i figúirí de Bambi gan cloigeann, agus bhí argóint aici le Elton John ar stáitse le go leor mallachtaí. Rinne Allen léiriú ag an Féíle Galstonbury ar an 29ú Meitheamh 2008 le a táirgeoir Mark Ronson. Tiomnagh Allen, a raibh thar a bheith mhothúchánach, a léiriú de "Littlest Things" go dtí a shean-mháthair, a fuair bás an óiche roimh ré. Bhí "It's Not Me, It's You" sceidealta ar dtús agur scaoileadh go luath i 2008, ach chur iomrall Allen agus deachrachtaí cruthaitheach moill ar an albam go an bFómhar 2008. I rith an bFómhar i 2008 bhí EMI ag dul faoi ath-struchtúrú. De bharr an timpeallacht seo, rinne cinneadh dáta scaoileadh an albam a bhogadh. Cruthaigh Matmi clithe ar líne, "Escape The Fear" mar páirt de feachtas margaíochta spriocdhírithe ag daoine nach raibh ar an eolas ar Allen nó an albam. Ó scaoileadh, bhí an cluiche ar barr na chairteanna domhanda, tseachtain na Nollag san áireamh - táim ina bhfuil sé an-deachair an barr a shroichint. Roimh an 18ú Feabhra, bhí an cloiche d'imirtha níos mó ná dhá millúin uair. Sheinn sí agus an giotáraí ó An Clash, Mick Jones, amhrán ó An Clash, "Straight to Hell" ar albam agur don carthanas, Heroes.
Scaoileadh "It's Not Me, It's You" i mí Feabhra 2009. Chuaigh sé go uimhir a haon ar dtús sa RA, i gCeanada, agus san Astráíl agus ag uimhir a chúig sna Stáít Aontaithe. Bhí an albam deimhnithe platanam sa Ríocht Aontaithe. Méadaigh tuilleamh EMI faoi thrí tar éis scaoileadh an albam. Bhí an chéad singil ón albam, "The Fear", ag uimhir a haon ar feadh ceithre seachtain sa RA tar éís a scaoileadh. Fuair an dara singil ón albam, "Not Fair" go uimhir a naoi sna chairteanna. Thosaigh sí a Camchairt Domhanda It's Not Me, It's You i mí Márta, ag camchairt ar feadh na dhá bhliain tar éis go mí Meán Fómhar 2010. Thuill sí an gradam "Songwriter of the Year" ag na Dámhachtainí Ivor Novello i 2010 agur a obair ar an albam le Greg Kurstin. Comh maith le seo, bhuaigh sí "Best Song Musically" agus "Most Peformed Work" le Kurstin agur "The Fear". Bhí an aitheantas seo thar na bearta agur Allen agus glaoigh sí "gradam fiar" orthu. I mí Deireadh Fómhar 2010, bhuaigh Allen a dara Dámhachtain Amhrán Pop BMI ag an eagraíocht ceadúnú ceol Meirceánach Broadcast Music Incorporated agur craoladh raidió fairsing sna Stáít Aontaithe de a amhrán "The Fear". Bhí Allen ainmnithe mar an aghaidh den Gailearaí Náisiúnta Portráidí mar páirt den feachtas margaíochta an gailearaí. Thóg Nadav Kander an pictúir le na focail, "Vocalist, Lyricist, Florist". Cruinnigh Allen agus Jamie Hince, giotáraí do na Kills, £48,350 agur an carthaineacht do páistí "The Hoping Foundation". Chan an péíre "Dream A Little Dream Of Me" ag ceant cáirióice. Fostaigh Karl Lagerfeld, dearthóir ceannasaí agur Chanel Allen go pearsanta agus ghlac sé grianghraf di agur feachtas chun raon só de málaí láimhe, a raibh ré le lainseáil i mí Meán Fómhar 2009. 
I mí Meán Fómhar 2009 dúirt Allen go raibh sí ag smaoineamh faoi gairme i aistéóireacht, nach mbeidh sí ag athnuachan a conradh, agus nach raibh aon plean aici albam eile a dhéanamh. I mí Meán Fómhar 2010 rinne sí cad a mbeidh a léíriú deirneach agur dhá go leith bhliain, ag tabhairt tacaíocht go Muse ag Staidiam Wembley i Londain, Sasana. Bhí sí ar an singil rathúil sa RA, "Just Be Good To Green" ag Professor Green i mí Meitheamh 2010. D'oscail Allen agus a deirfúir siopa éadaí dar teideal "Lucy in Disguise" ar an 15ú Meán Fómhar 2010. I mí Samhain, thóg sí caingean dlí i gcoinne Associated Newspapers, an máthairchuideachta de an Daily Mail" tar éís go foilsigh an "Daily Mail" pictúir de a teach ag lua sárú príobháide agus sárú cóipcheartach. Níor thréig Allen ceoil go hiomlán i rith an tam inar dírigh sí ar thosú a chlann. I mí Eanair 2011, láinseáil sí a lipéad ceoil féín, In The Name Of, le tacaíocht airgeadais ó Sony Music. Bhí Cults, dísreach pop torainneach ó Nua Eabhrach an chéad grúpa sínithe den lipéad. An mí ina dhiadh thosaigh sí ag scríobh amhráin den leagan ceoldhrama de "Bridget Jone's Diary", a raibh sceidealta le oscailt i taobh thiar Londain i 2012. Comh maith, i 2011, d'úsáid T-Pain véarsa ó amhrán Allen "Who'd Have Known", mar an curfá den amhrán "5 O'Clock", a raibh an dara singil ó a albam, "Revolver". Scaoileadh an t-amhrán, a chanann Wiz Khalifa ar comh maith, i mí Meán Fómhar 2011, agus fuair sé go uimhir a 10 ar an chairt "Billboard Hot 100", ag déanamh é mar chéad singil Allen le bheith sna 10 amhrán is mó sna Stáít Aontaithe.
Ar an 20 Meitheamh 2012, tvúit Allen go raibh sí sa stiúideo ag obair le Greg Kurstin ar ceoil nua. Níos déanaí, d'athraigh sí a ainm profisiúnta ó Lily Allen go Lily Rose Cooper agus chan sí ar an trac "True Love" ar seú albam stiúideo Pink, "The Truth About Love" a scaoileadh i mí Meán Fómhar 2012.
Dúirt Allen i mí Deireadh Fómhar 2012 go raibh sí sa stiúideo , "throwing shit at the wall and seeing if anything sticks... It's great to work at my own pace with no commitments other than to make music." I mí Feabhra 2013, rinne sí léiriú beo ag seó faisin i bPáras táirgithe ag Mark Ronson, glaoigh sí a "mumback" ar, agus dúirt sí go raibh a albam nua "inspired by her experiences of motherhood". I mí Lúnasa 2013, d'athraigh sí a ainm profisúinta ar ais go Lily Allen agus tvúit sí le rá go mbeidh ceoil nua ag teacht "go luath". 
I mí Samhain 2013 taifead Allen clúdaigh de amhrán Keane, Somewhere Only We Know, agur fógra Nollag John Lewis. Scaolta mar singil íoslódach, shroich sé uimhir a haon sa RA ar an 24ú Samhain. Ar an 12ú Samhain 2013, scaoil Allen an físeán ceol do a singil nua, "Hard Out Here" ar a suíomh idirlíon oifigúil. Scaoileadh an singil le íoslódáíl an tseachtain ina dhiadh agus fuair sé go uimhir a naoi ar na chairteanna singil san RA, ag tabhairt dhá singil ag Allen sa 10 amhrán is rathúil ag an am chéanna. Ar an 13ú Eanair 2014, craoladh an amhrán, "Air Balloon", ar Raidió BBC 1 agus scaoiladh é ar an 2ú Márta 2014, mar an dara singil ó triú albam Allen, "Sheezus".
Dearbhaigh Allen i agglamh le BBC Radio 1 ar an 19ú Samhain 2013 go mbeidh sí ag déanamh léiriú ag Féíle Glastonbury 2014. Nocht sí comh maith go scríobh sí amhrán agur a albam nua spreagtha ón achrann Twitter a bhí aici le Azealia Banks i Samhradh 2013. 
I mí Nollaig 2013 bhí Allen mar cheann de na sínithe is nua ag Warner Bros. Records de bharr go gnóthaigh Warner Music Group Parlophone ó Universal Music Group i mí Bealtaine 2013.
I agglamh le Graham Norton ar "The Graham Norton Show" ar an 21ú Feabhra 2014, dearbhaigh Allen gur mbeidh Sheezus mar teideal do a albam nua, ag rá go bhfuil sé "a little nod to Kanye West". Tá an albam le bheith scaoilta ar an 5ú Bealtaine 2014.
Is lucht leanúna géar don pheil í Allen, ag tabhairt tacaíocht do Fulham F.C. Is lucht leanúna cruicéad í comh maith agus bhí sí ar Test Match Special. Thosaigh Allen ag súil amach le an ceoltóir Ed Simons ó na Chemical Brothers i Meán Fómhar 2007, agus, i mí Nollag d'fhógair Allen go raibh sí ag Simons ag súil le páiste. D'fhualaing Allen iomrall i mí Eanair 2008. Tar éis chúig míosa ag súil amach, críochnaigh an muintearas idir Allen agus Simons, begán tar éís a iomrall. Dúirt Allen gur chaith sí trí seachtain i chlinic síciatrach de bharr dúlagar tar éis an iomrall.
I mí Iúil 2009, thosaigh Allen ag súil amach le Sam Cooper, tógálaí agus maisitheoir. Ar an 5ú Lúnasa d'fhógair Allen go raibh sí ag iompar a chéad pásite le Cooper, buachaill a raibh ann, le mí Eanir an dáta dlite. Bhí deachrachtaí aici go luath sa toircheas, "about a week and a half of really heavy bleeding", a dúirt sí. Déanach i mí Deireadh Fómhar, sé mí isteach san toircheas tolg sí ionfhabhtú víreasach, agus ba chúis é go d'fhulaing sí marbh-bhreith, d'fhógairthe ar an 1ú Samhain. Ar an 6ú Smahain chuaigh Allen isteach san ospidéal, aít a fuair sí cóireáil agur seipticéime. Comhghreamaigh Allen agus Cooper thar saoire na Nollag i mí Nollag 2010, agus iad ar saoire i Bali. Phós siad ar an 11ú Meitheamh 2011, ag séipéail Naomh Séamas (St. James' Church) i Cranham, Gloucestershire, Sasana. Dearbhaigh dearthóir gúna bainise Allen go raibh sí ag iompar ar feadh cúpla mí ar a lá bainise. Bhí iníon ag Allen, Ethel Mary, ar an 25ú Samhain 2011. Bhí a dara páiste aici ar an 8ú Eanair 2013, iníon eile darbh ainm, Marnie Rose.
Fiú gurb í tacadóir den Labour Party, bhí creidiúna le cabhair chun spreagdh éírí amach i gcoinne iar-príomh-aire Sasanach, Gordon Brown, nuair a scríobh si go gach Teachta Parlaiminte ag chuir cheist orthu tacaíocht a thabhairt do leasú do bille fuinneamh. Níos déanaí dearbhaigh sí a tacaíocht agur an Labour Party agus agur ansin agur Príomhaire Gordon Brown go háirithe. 
Tar éis go d'fhógair rialtas na Bhreataine pleananna chun beartas trí stailceanna a chur i bhfeidhm agur sárú cóipcheart comroinnt comhad, tháinig Allen amach le tacaíocht a thabhairt le athchiontaitheoirí a dhícheangal. Ag cruthú blag dar teideal, "It's Not Alright" i gcoinne comhroinnt comhad, ina dhiadh sin tháínig sé amach gur chóip sí téacs go díreach ó agglamh le 50 Cent ón súiomh gréasán, Techdirt, gan creidiúint. Lean é seo go malartú ar an Gréasán Domhanda, a buaice i líomhaintí i gcoinne Allen ag rá sháraigh sí cóipcheart ealaíontóirí cheoil eile, ag cruthú téip measctha luath ina gairme, agus ag chur iad ar fáil ar a súomh gréasán. Lainseáil grúpa tacadórí de comhroinnt comhad ionsaí diúltú seirbhíse dubáílte Operation Payback a mhúch láithreán gréasáin Allen agus sprioc siad léirmheastóirí eile.
Ar an 1ú Deireadh Fómhar 2009, scaoil Allen agus roinnt ceolteóirí eile an chéad achainí ceolmhar digiteach ar Domhan dírithe ag brú a chur ar Ceannairí an Domhan a raibh ag freastal ar cruinniú mullaigh athrú aeráíde i Cóbanhávan i mí Nollaig 2009. Bhí clúdach den amhrán Beds Are Burning le Midnight Oil san áireamh sa achainí.
De bharr a nemahbhalbhas, bhí Allen mar an suibíocht de go leor conspóidí go luath ina gairme. Rinne sí ráítis díspeagúil fao ceoltóirí Luke Pritchard ó na Kooks, Bob Geldof, Amy Winehouse, Kylie Minogue, agus Katy Perry agus fuair siad beagán aird ón preas. Dúirt sí níos déanaí go raibh sí ag spiocadh as réaltaí pop eile de bharr easpa muinín, ag rá "I felt like 'Oh God, I'm short, fat, ugly and I hate all these people who flaunt their beauty.'"
Ar an 28ú Meitheamh 2007, ghabhtar Allen i Londain de bharr gur dúrú go rinne sí ionsaí ar grianghrafadóir Kevin Rush agus í ag fágaint club óiche i taobh Thiar Londain. Roimh é seo chur sí in iúl nár mhaith léi an aird ón paparazzí ar a blag ar MySpace. Roimh Feabhra 2009 stop sí ag aitheasc conspóidí ar a blag mar go fuair sí é "boring when people just pick stuff up and write about it. People get hurt, people get upset." I mí Meán Fómhar 2009 dhún sí a cuntas My Space agus stop sí ag úsáid Ghréasáin Shóisialta go hiomlán i mí Nollag de bharr an drochíde a rabh a fáil aici. I mí Bealtaine 2009, d'fhoilsigh an iris peil Fraincis, "So Foot" agglamh bréagach le Allen agus dúrú go raibh sí rá rudaí maslach faoi David Beckham agus a bean chéile Victoria Beckham agus Ashley Cole agus Cheryl Cole. Bhí chuid den ábhartha athfoilsithe sa tablóideach Bhreataineach, "The Sun". Ghabh na dhá foilseachán leithscéal agus íoc siad damáistí le Allen.
I mí Lúnasa 2012, bhí sé chuirthe i leith go raibh Allen ina ciníochaí tar éis go scríobh sí "I hate it when black cab drivers spend the entire journey on the phone. I WANTED A CHAT !". D'freagair Allen ag rá go glaotar "black cabs" ar tacsaithe sa Bhreatain agus san Eorap de bharr go bhfuil siad péinteáilte dubh. Bhí daoine ag gearrán go raibh an físeán ceoil agur a singil i mí Samhaiin 2013, "Hard Out Here" ciníoch de bharr go raibh an chuid is mó de na damhsóirí ann daoine gorma agus bhí sí úsáidte i bhealach "dícheadú". Dúirt Allen nach raibh eitneachas fachtóir agus í ag fostaigh na damhsóirí, agus go raibh an físeán breathnú aorach bhoga ar oibiachtú de mná i pap-cheol nua-aimseartha.
Chonaic amhráin luath Allen í ag chanadh le tuin tiubh Cocnais i gcoinne léiriúcháin reitreo. D'úsáidtear a ceol mar páirt de taispeántas ag Leabharlann na Bhreataine, ag rianú stair de Béarla Cocnais. Bhí gné eile ina amhrán comh maith, mar an anáil ska ar an dara singil, "LDN". Bhí sí nótáilte agur a úsáid liobrálacha de focail amh in liricí comh maith. Deireann Allen go bíonn náire orthu ag éísteacht le traiceanna ó "Alright, Still", de bharr go chuireann sé i gcuimhne di go raibh sí "sort of over-excitable teenager who desperately wanted attention" nuair a scríobh sí é. Bhí sí ag iarradh bog ar aghaidh ón fuaim reitreo a raibh go leor ealaíontóirí cheoil ag úsáid ó go thosaigh sí, agus chuaigh Allen i dtreo difrúil ina amhráin agus ina liricí i a dara albam stúideo, "It's Not Me, It's You". Is é "The Fear", an chéad singil ón albam trac leictrea-pop ag shéanadh tomhaltachas. Bhí a treo nua cheol agus a toilteanas chun liricí a scríobh faoi ábhar nach raibh comh coiteanta, moltadh ag léirmheastóirí.
Bhí a amhrán "Who'd Have Known" sampláladh i singil T-Pain, "5 O'Clock" de bharr a tuin chainte. Seinn Joe Strummer, chara buan athair Allen, Keith Allen, téipeanna measctha de cheol Brasaíle agus reigé hIamáice agus ska nuair a raibh Allen óg. Dúirt Allen " [I have] always been into very black music" mar ska, reigé, agus ceol hip hap. De bharr nach raibh sí in ann rap, rinne sí chinneadh chun reigé a úsáíd mar pointe tagairt agus í ag déanamh "Alright, Still". Mescann ceol an albam, ceol ska agus reigé le séíseanna popcheol. Bhí tionchar ag teicnicí tobchumadh snagcheol de Blossom Dearie agus Ella Fitzgerald séiseanna Allen. Bhí tionchar ag roinnt seánraí cosúil le snagcheol agus smúrcheol ar na buillí ar an albam.
Tá 30 gradam buaite ag Allen.

Is banna ceoil tíre iad The Corrs ó Dún Dealgan, Co. Lú, Éire. Tá an grúpa déanta suas de na siblíní Corrs, Jim (giotár, méarchlár agus gutha), Andrea (gutha, feadóg stáin), Caroline (bodhràn, cnagadh agus gutha) agus Sharon (veidhlín agus gutha).
Tá cúig albam eisithe acu go dtí seo, bhí an-rath acu lena ndara albam "Talk On Corners" a bhain stádas platanaim amach in Éirinn agus thar lear.

Thóg mé an pic seo agus ta se saor don Vicí

Tharla Cath Eachroma le linn Chogadh an Dá Rí ("nó Cogadh Rí Liam") ar an 12 Iúil 1691. Maraíodh suas le seacht míle duine ann in aon tráthnóna amháin. Ina measc siúd bhí tuairim is 2,000 de lucht tacaíocht Ri Liam, mar aon leis na mílte de lucht tacaíochta Rí Shéamais. Ba chath cinniúnach é, mar is de bharr an chatha seo a rinneadh Conradh Luimnigh agus a tharla a lán eile ina dhiaidh---na Péindlíthe agus riar na hÉireann idir 1691 agus 1922.
Is reilig mhór í Ármhá Eachroma ach ar chúiseanna éagsúla is beag athrú a rinneadh ar an bpáirc go dtí le fíorghairid. Sa bhliain 1970 chuir Comhairle Chontae na Gaillimhe bóthar mór trí lár na páirce catha. Anois tá ollbhóthar Bhéal Átha Slua go Gaillimh le bheith díreach in aice na páirce agus í ag dul trasna cuid bheag di.
Seasamh cosanta a bhí ag na Seacaibítigh i samhradh na bliana 1691. I rith na bliana roimhe sin chúlaigh siad taobh thiar d'Abhainn na Sionainne, a bhí ina móta timpeall Chúige Chonnacht, agus daingin i Sligeach, i mBaile Átha Luain agus i Luimneach ag cosaint na mbealaí isteach. Ón ionad seo, bhí na Seacaibítigh ag súil le cúnamh míleata a fháil ó Louis XIV na Fraince trí na bailte port, agus, ar dheireadh thiar thall, a bheith in ann an chuid eile den tír a athghabháil. 
D'éirigh le Godert de Ginkell, ginearál Ollannach (agus céad Iarla Bhaile Átha Luain), dul trasna Abhainn na Sionainne agus an líne chosanta a shárú ag Baile Átha Luain. Ghabh sé an baile mór le léigear ach maraíodh mórán. Theip ar Mharcas St Ruth (Charles Chalmont), an ginearál Seacaibíteach, teacht roimh an namhaid in am toisc é a bheith ag cruinniú a chuid saighdiúirí, ag fáil fir nua i measc na ropairí, agus ag bailiú fir eile ó na huaisle áitiúla. 
Ghluais Ginkel síos an bóthar mór chun Luimnigh agus Gaillimhe, ach tar éis dó Baile Átha na Sluaighe a chur de fuair sé arm St Ruth roimhe ag Eachroim ar 12 Iúil 1891. Bhí timpeall 20,000 fear i ngach arm. Gaeil ab ea formhór arm St Ruth, agus bhí Sasanaigh, Albannaigh, Danair, Ollannaigh, Úgóinigh de chuid Chonradh Augsburg agus Protastúnaigh ó Chúige Uladh in arm Uilliam.
Chuir St Ruth a chuid coisithe ina líne ar dhroim Chill Chumadáin, áit a raibh fálta agus clathacha. Bhí portach ar thaobh na láimhe clé agus cabhsa a raibh sráidbhaile Eachroma agus seanchaisleán os a chionn. Chuir St Ruth an chuid ab fhearr de na coisithe ar an gcliathán eile faoi cheannas an Ridire de Tessé (Philibert-Emmanuel de Froulay), a leascheannaire, in éineacht le formhór an mharcshlua faoi cheannas Phádraig Sairséal.
Thug Ginkel iarracht ar bhreith d'ionsaí leataoibh ar an gcliathán oscailte le coisithe agus marcshlua. Chúlaigh siad roimh fhrithionsaí tréan, agus thalmhaigh fórsaí Uilliam ar chúl stácaí mar chosaint ar an marcshlua. Fágadh na hÚgóinigh gan chosaint ar ísleán agus maraíodh neart acu in áit a dtugtar "Log na Fola" anois uirthi. Ansin d'ionsaigh coisithe Uilliam, faoi cheannas Aodh Mac Aoidh, na Seacaibítigh ar dhroim Chill Chumadáin, áit a raibh sraith trinsí, ach ba chrua é a gcás mar tar éis dóibh trinse amháin a ghabháil bheidís faoi lámhach na ngunnaí ón gcéad trinse eile. Rinne na coisithe úd, dream ar Shasanaigh agus Albannaigh a bhformhór, trí ionsaí, agus ba é an chéad cheann a thug an t-achar ab fhaide iad. Bhí orthu cúlú faoi dheireadh, áfach, agus an marcshlua ina ndiaidh. Thug siad an portach orthu féin, áit ar maraíodh nó ar bádh cuid mhaith acu. D'éirigh leis na Seacaibítigh roinnt gunnaí de chuid na namhad a spícéail. 
Ní raibh de rogha ag Ginkel ansin ach iarracht a dhéanamh ar dhul ar aghaidh ar an gcabhsa. Ba chóir gurbh fhurasta teacht roimhe agus na cosantóirí chomh tréan sin sa chaisleán. Chuir Mac Aoidh an lucht ionsaí, ar mharcshlua a bhformhór, ar aghaidh ina dhá dhream, ceann acu ag teacht feadh an chabhsa agus ceann eile ag teacht sa treo céanna theas. Ar dtús chuir na cosantóirí ina gcoinne go géar, ach fuair siad amach ansin nár oir a gcuid piléar breise do na muscaeid Fhrancacha a bhí acu, agus nuair a thug reisimint Angla-Ollannach ruathar eile faoi cheannas Henri de Massue (céad Iarla na Gaillimhe) bhain siad amach sráidbhaile Eachroma gan líon mór fear a chailleadh. 
Bhí marcshlua ann faoi cheannas an Choirnéil Anraí Lutrell mar chúltaca chun an cliathán a chosaint, ach d'ordaigh Lutrell dóibh cúlú, agus ba ghearr go raibh ar gharastún an chaisleáin géilleadh. Bhí siad á rá go bhfuair Lutrell breab ón namhaid, agus dúnmharaíodh i mBaile Átha Cliath dá bharr é. 
Is dócha gur chreid St Ruth gurbh fhéidir an namhaid a chloí, ach fad is a bhí sé ag iarraidh marcshlua na láimhe clé a athchruinniú chun go gcuirfidís ruaig ar mharcshlua Uilliam bhain caor ordanáis an ceann de, rud an bhain an misneach dá chuid fear. Bhain siad na cosa as agus b'fhurasta d'fhórsaí Uilliam teacht timpeall ar na fórsaí Seaicibíteacha. D'aithin Seacaibítigh an chliatháin dheis gurbh fhearr teitheadh ná seasamh, cé go ndearna Sairséal iarracht cúlgharda a chur idir iad agus an namhaid. Bhí cosantóirí Chill Chumadáin timpeallaithe faoin am seo agus thug siad do na boinn é, ach d'fhág an namhaid a gcoirp spréite go tiubh ar an gcnoc.
Tá a lán meastachán déanta ar an líon fear a maraíodh. Is é an tuairim is coitianta gur maraíodh timpeall 7,000 fear, agus déarfadh daoine éigin gur chaill lucht Uilliam a oiread is 3,000, ach deir staraithe eile gur maraíodh idir 1,000 agus 2,000 duine acu agus gur chaill na Seacaibítigh timpeall 4,000. Chaill na Seacaibítigh mórán oifigeach agus cailleadh roinnt mhór dá lón cógaidh, agus tugadh "Eachroim an áir" ar an gcath. 
D'fhág an méid seo gurbh é Cath Eachroma cath na cinniúna sa chogadh. Ghéill Gaillimh ar choinníollacha maithe, agus ghéill príomharm na Seacaibíteach de réir choinníollacha Chonradh Luimnigh tar éis léigir ghearr sa bhliain 1691.
Thosaigh conspóid in Éirinn faoi phlean chun Mótarbhealach M6 a thógáil trasna cuid de mhachaire an chatha. Chuir lucht timpeallachta, staraithe agus baill den Ord Oráisteach i gcoinne an phlean, ach d'oscail an mótarbhealach sa bhliain 2009.

Thóg mé seo agus tá sé saor don vici

Is géineas mór é Ranunculus, (Gaeilge: an Fearbán) agus cuid mhór speiceas ann, thart faoi 400 speiceas de phlandaí. San áireamh tá cam an ime, an ghlasair léana, an néal uisce agus lus na gcnapán ach ní an gharra bhuí gur Papaveraceae í agus atá mar chuid de chlann na bpoipíní. 

Thóg mé an pic seo agus tá sé saor.

Is é Grand Champion International de Course an dara halbam le "Les Trois Accords", banna as Québec. Scaoileadh é ar an 5 Meán Fómhair 2006.

Is é Gros Mammouth Album an chéad albam leis an mbanna "Les Trois Accords". Tá dhá leagan den albam seo ar fáil. Is é "Gros Mammouth Album Turbo" ainm an leagain nua. Tá dhá amhrán bhreise ar an dara leagan, "Turbo Sympathique" agus "Loin D'ici".

Is imreoir sacair é Roman Anatolevich Paylyuchenko (r.15 Nollaig, 1981 i Mostovsky, An Rúis). Imríonn sé faoi láthair le Tottenham Hotspur. 
D'imir sé le Dynamo Stavropol, Rotor Volgograd agus Spartak Moscow roimhe sin. 
Chuaigh sé go dtí Londain i 2008.

Is imreoir sacair Sasanach é Aaron Justin Lennon (r.16 Aibreán, 1987 i Leeds, Sasana). Imríonn sé faoi láthair le Tottenham. D'imir sé le Leeds United ó 2003 go 2005.




Sa bhitheolaíocht, is éard atá i sóchán ná athrú tobann a thagann ar sheicheamh núicléitíde d'ábhair géiniteach an orgánaigh bheo. 
Is féidir le hathrú tobann teacht ar ghéin aonarach, nó fiú ar chrómasóm iomlán. Earráid i gcóipeáil na géine is brí leis an sóchán go minic: earráid a tharlaíonn i rith na cilldeighilte, abair, má nochtar an chill don tsolas ultraivialaite nó don radaíocht ianúcháin (is é sin, na x-ghathanna nó an cineál radaíochta a thagann as iseatóip radaighníomhacha), do cheimiceáin so-ghineacha nó do víris áirithe.
Tá a leithéid de rud ann freisin agus hipearshóchán. Is éard atá i gceist leis an hipearshóchán ná meicníocht na cille leis an gcóras imdhíonachta a chur in oiriúint do na miocróib atá díreach á ionsaí. Próiseas é nach dtéann i bhfeidhm ach amháin ar réigiúin áirithe sna cealla glóbailine imdhíonachta, agus is cuid nádúrtha é d'fhrithionsaí an orgánaigh bheo ar na miocróib.
Is minic a shíltear go ndéanann gach sóchán dochar don orgánach agus don speiceas go léir, ach níl an scéal chomh simplí sin. Aithnítear sócháin bhuntaistiúla, sócháin mhíbhuntaistiúla agus sócháin neodracha, ach is dócha go ndéanann an chuid is mó de na sócháin neodracha féin dochar "éigin" don orgánach. Tá sócháin mharfacha ann freisin a thugann bás an orgánaigh.

Is imreoir sacair Albanach é Darren Barr Fletcher a rugadh ar an 1 Feabhra, 1984 i Dún Éideann. Imríonn sé faoi láthair le Manchester United. 

Is imreoir sacair Sasanach é Michael Richard Dawson (r.18 Samhain, 1983 i Northallerton, Sasana). Imríonn sé faoi lathair le Tottenham Hotspur: Is é Dawson an t-imreoir is faide ag imirt leo. D'imir sé le Nottingham Forest ó 2000 go 2005.

Is imreoir sacair Sasanach é Dan Ashton (a rugadh 24 Samhain, 1983 i Swindon, Sasana). Imríonn sé faoi láthair le West Ham United. D'imir sé le Crewe Alexandra ó 2000 go 2005. D'imir sé le Norwich City ar feadh séasúir amháin.

Bardasacht i gcúige Albacete, Castile-La Mancha, sa Spáinn is ea Villarrobledo. Tá timpeall ar 25.417 duine ina gcónaí ann.

Is imreoir sacair é Luka Modriċ (r.9 Meán Fómhair, 1985 i Zadar, An Chróit). Imríonn sé faoi láthair le Real Madrid. Roimhe sin d'imir sé le Tottenham HotspurÓó 2008 go 2012. Bhí sé ag imirt le Dinamo Zagreb sa Chróit roimhe sin.

Ba ghinearál Francach é Charles Chalmont, Marquis de Saint Ruth (fuair bás 12 Iúil 1691), a bhí i gceannas ar thrúpaí Francacha an Rí Louis XIV, a throid ar son chúis na Seacaibítigh in Éirinn, le linn Chogadh an Dá Rí (nó Cogadh Rí Liam) .

Bunainm an tAthair M. Louis ab ea Thomas Merton, manach Caitliceach, file agus scríbhneoir bisiúil a thrácht ar chúrsaí spioradálta agus sóisialta; duine de mhórscríbhneoirí Caitliceacha Mheiriceá Thuaidh san 20ú aois. An 31 Eanáir 1915 in Prades na Fraince a rugadh, an 10 Nollaig 1968 i mBancác na Téalainne a fuair bás.
Péintéir as an Nua-Shéalainn a bhí ina athair, Owen Merton, agus ball de Chumann na gCairde as Meiriceá a bhí ina mháthair, Ruth Jenkins. Baisteadh Thomas Merton ina bhall d'Eaglais Shasana. Bhásaigh a mháthair nuair a bhí sé 6 bliana d'aois. San Fhrainc agus i Sasana a cuireadh bunoideachas air. Tar éis dó bliain a chaitheamh in Ollscoil Cambridge, d’fhreastail sé ar Ollscoil Columbia i gCathair Nua Eabhrac, áit ar ghnóthaigh sé céim B.A. (1938) agus céim M.A. (1939). D'iompaigh sé ina Chaitliceach sa bhliain 1938. Tar éis dó bliain a chaitheamh ag múineadh Béarla in Ollscoil Columbia (1938-39) agus in ollscoil Bonaventure (1939-41) gar do Olean, Nua-Eabhrac, chuaigh sé isteach i Mainistir Thrapach Ghéatséamini láimh le Louisville, Kentucky. Rinneadh sagart de sa bhliain 1949. Cailleadh é agus é in aois a 53 bliain le linn comhdhála ar an manachas sa Téalainn nuair a leictreamharaíodh de thaisme é agus é ag teacht amach as an bhfolcadán.
Scríobh Merton os cionn 60 leabhar agus na scórtha aistí. Cnuasaigh filíochta a bhí ar an gcéad saothar dá chuid a foilsíodh, mar atá "Thirty Poems" (1944), "A Man in the Divided Sea" (1946), agus "Figures for an Apocalypse" (1948). I ndiaidh fhoilsiú "The Seven Storey Mountain" (1948) thuill sé clú idirnáisiúnta dó féin. Ábhar spioradálta amháin atá sa chéad saothair óna pheann, ach ó thús na 1960í i leith bhí téamaí sóisialta le sonrú ina chuid scríbhneoireachta agus ina shaothair dheireanacha is léir go raibh léargas ar fhealsúnacht na hÁise agus ar an misteachas aige, tréith neamhchoitianta ag an uair sin i scríbhneoir ón Iarthar. 
I 1969, an bhliain tar éis a bháis, foilsíodh "My Argument with the Gestapo", saothar a scríobh sé i 1949 agus arb é an t-aon úrscéal leis. Saothair eile leis is ea "The Waters of Siloe" (1949), stair na dTrapach; "Seeds of Contemplation" (1949); "The Living Bread", tráchtas ar an Eocairist; agus roinnt foilseachán eile a foilsíodh i ndiaidh a bháis, mar atá cnuasach aistí dar teideal "Contemplation in a World of Action" (1971), agus "The Asian Journal of Thomas Merton" (1973). Foilsíodh seacht imleabhar dá dhialanna príobháideacha agus roinnt imleabhar dá litreacha chomh maith.

Ba ghinearál Dúitseach é Godert de Ginkell, nó Godart van Ginkel, Céad Iarla Átha Luain agus Baron van Reede (1644 – 11 Feabhra, 1703) i seirbhís Shasana.
Bhí sé ina bhall den uasalaicme, agus d'iompaigh sé an teideal 'Baron van Reede', agus é ina mhac ba shine de Godart Adrian van Reede, Baron Ginkel. Ina a óige, liostáil sé isteach in arm na hÍsiltíre, agus sa bhliain 1688, lean sé William (nó Liam sa Ghaeilge), Prionsa Oráiste, ar a shluaíocht go Sasana - an "Réabhlóid Ghlórmhar" a díchur Rí Séamas 11. 
Sa bhliain dar gcionn, bhain sé clú amach as éacht meabhrán, tóraíocht, scrios agus gabháil reisimint Albanach a rinne frithcheilg agus a thaobhaigh leis an Rí Séamas ag Ipswich, agus a bhí ag máirseáil tríd na "fens" (nó "riasc" sa Ghaeilge).


Is banaisteoir Meiriceánach í Uma Thurman a rugadh ar an 29 Aibreán 1970 i mBoston, Massachusetts

B'é Clóbhis I (t.466 – 27 Samhain 511) céad Rí na bhFranc agus is é a d'aontaigh na treibheanna Francacha go léir le chéile faoi cheannaire amháin. Tháinig sé i gcomharbacht ar a athar Childeric I, sa bhliain 481 mar Rí na bhFranc Saileach, ceann de na treibheanna a mhair ar ghabháltas taobh thiar den Réine Íochtaraí. B'iad Tournai agus Cambrai lárionaid na Sailíní i gceantar Toxandria, atá anois ar teorann na Fraince agus na Beilge. Chloígh Clóbhis na treibheanna Francacha máguaird agus bhunaigh sé é féin mar rí aonair orthu roimh a bhás.
Tá cróineolaíocht réimis Chlóbhis neamhchruinn nó in easnamh. Tá bunús ár n-eolais ag brath ar an méid a scríobhadh sa dara leabhair Staire (Histoire, Livre II) le Gregoire de Tours, ina ndéantar tagairt de na heachtraí seo a leanas: 
Bhí Clóbhis cúig bliana déag nuair a ainmníodh é mar "Rí na bhFranc", réimeas a lean ar feadh tríocha bliain. Is dócha go bhfuil bunús na fírinne sna cuntais seo « "à peu de choses près" ». Tugann foinsí eile le fios gur sa bhliain 511 a fuair Clóbhis bás, mar sin b'fhéidir gur sa bhliain 481 (circa) a ghlac Clóbhis post an rialtóra . 
Seo a leanas an Chróineolaíocht:
na Réine
Bhí an t-aontas seo le bhean chéile 'den dara ghrád', ábalta síocháin a chinntiú (Gearmáinis: friedelehen), idir Ríocht na bhFranc Réineach agus Ríocht na bhFranc Sailíneach. Is minic a léirmhíníodh na staraithe Críostaí an pósadh go mícheart, gur leannán leapa agus ní bean chéile a bhí sa phósadh. Ach tharla seo de réir míthuiscint na staraithe ar nósanna na nGearmánach agus ar chomhdhéanamh polagamach na dteaghlach Gearmánach, gan phósadh.

Is "commune" (limistéar riaracháin) é Soissons sa département de l'Aisne in Picardie i dtuaisceart na Fraince.
Tá sé suite cois Aisne, timpeall 100 ciliméadar soir ó thuaidh ó Pháras. Tá sé ar na bailte is sine san Fhrainc, agus de réir dealraimh ba é príomhchathair na Suessonaí é.

B'é Childéric I (c. 440– c. 481) rí na bhFranc Sailíneach ó 457 go dtí go bhfuair sé bás, agus b'athair Chlóbhis I é.
Tháinig sé i gcomharbacht ar a athair Merovech ("Meroveus" nó "Merovius" sa Laidin), mar rí, de réir na staraithe sa bhliain 457 nó 458.
In éineacht lena ghaiscígh, bhunaigh sé a phríomhchathair i dTournai ar talamh a ghéill na Rómhánaigh dó mar "foederatus" chun socrú síochána a chur i bhfeidhm.

B'é Clotaire I (Sean-Ghearmáinis: 'Arm ghlórmhar') glaoite "Clotaire le Vieux" (Fraincis: an tSean) (497 – 561), Rí na bhFranc, ceann de na ceithre mhac a bhí ag an Rí Clóbhis. Rugadh é timpeall na bliana 497 i Soissons (atá anois mar chuid den 'Département d'Aisne', i bPicardie, na Fraince). 
Tar éis bás a athar, sa bhliain 511, bhronnadh an baile Soissons air mar oidhreacht trí chomhroinnt na ríochta, maille le cathracha eile, siad sin Laon, Noyon, Cambrai, agus Maastricht agus an cúrsa íochtarach d'abhann na Meuse.
Ba dhuine íonacht uaillmhianach é Clotaire agus bhí fonn air a oidhreacht a mhéadú. B'é an príomh duine a thionscain dúnmharú pháistí a dhearthár Chlodomer sa bhliain 524, agus fuair sé na cathracha Tours agus Poitiers mar a luach saothair. 
Ghlac sé páirt i sluaíochtí i gcoinne na Burgúine agus, tar éis léirscriosta na ríochta sa bhliain 534, ghnóthaigh sé Grenoble, Die, agus cuid de na cathracha eile sa cheantair.
Nuair a ghéill na hOstró-Ghóit Provence do na Francaigh, ghlac sé na cathracha Orange, Carpentras, agus Gap. Sa bhliain 531 d'ionsaigh seisean agus a nia Theudebert I na Thuringii agus sa bhliain 542, in éineacht le a dheartháir Childebert I d'ionsaigh sé na Visi-Ghóit sa Spáinn. Tar éis bás a nia mór Theodebald sa bhliain 555, nasc-ghabh Clotaire a chríocha. Tar éis bás 
Childebert sa bhliain 558, b'é a bhí ina rí amháin ar Ríocht na bhFranc. Bhí sé ag rialú an chuid is mó den Ghearmáin freisin, , chuaigh sé ar sluaíocht isteach i dtír na Sacsaine, agus bí sé ag súil le cíos de 500 bó. Ag deireadh a réimis marcáilte le easaontais inmheánacha , throid a mhac Chram ina gcoinne níos mó ná uair amháin.
Lean sé a mhac isteach sa Bhriotáin, áit a raibh na reibiliúnacha ag lorg tearmainn, dhó Clotaire Charm, a bhean chéile agus a pháistí tar éis iad a chimigh i dteachín tuaithe. Fuair doilíos an ceann is fearr air, agus chuaigh sé ar oilithreacht chuig Tours ag lorg maithiúnas ag tuama Shan Mártan, agus fuair sé bás go gairid ina dhiaidh sin,


Is polaiteoir Pacastánach é Asif Ali Zardari (), a rugadh ar an 26 Iúil 1955 in Karachi. Is leas-cheannaire an "PPP" é - oifig a bhain sé amach tar éis gur feallmharaíodh a bhean chéile, Benazir Bhutto, sa bhliain 2007. Bhuaigh sé toghchán na huachtaránachta sa bhliain 2008.

Duine de na pearsanra sa Rúraíocht is ea Deirdre (nó 'Derdriu' sa tSean-Ghaeilge). Sular saolaíodh í thairngir an Draoi Cathbhadh go mbeadh an bhean álainn seo ina cúis achrainn agus fuildhoirte. Ina ainneoin sin, is ise a roghnaíonn Conchobhar Rí mar bhean céile. Ar fheiceáil di fiach dubh ag ól fola ainmhí a maraíodh, deir Deirdre go bpósfaidh sí fear a bhfuil dath bán ar a chorp, dath dearg ar a leicne agus dath dubh ar a chuid gruaige. 
Nuair a deir Leabharcham, a buime, go bhfuil na tréithe sin ag fear óg dathúil darb ainm Naoise, titeann Deirdre i ngrá leis. D’ainneoin thairngreacht Chathbhaidh agus an cleamhnais atá déanta le Conchobhar, teitheann Deirdre agus Naoise go hAlban. Cuireann na hUlaidh ina luí ar Chonchobhar cead a thabhairt don dís filleadh ar Éireann, dá bhrí sin, cuireann sé Fearghus Mac Róigh go hAlban chun é seo a chur in iúl dóibh. Ach ar fhilleadh dóibh ar Eamhain Mhacha, ceanncheathrú thuatha Ulaidh, feallmharaítear Naoise agus a dheartháireacha agus gabhann Conchobhar seilbh ar Dheirdre. Seachas géilleadh do Chonchobhar, áfach, léimeann Deirdre de charbad agus é ag gluaiseacht, agus déantar smidiríní dá cloigeann.

B'é Childebert I, Rí Pháras ó 511 go dtí 558 agus Rí Orléans ó 524 go dtí 558.
B'é an ceathrú mac Chlóbhis I é, agus an tríú as ceithre pháistí a bhí ag an Rí Clóbhis le Chlotilde a bhean chéile.
Tar éis bás a athair, roinneadh an ríocht idir na deartháireacha . Fuair Childebert 1 an baile Páras, an dúiche taobh ó thuaidh chomh fada leis an Somme, san iarthar siar 
chuig na Mhuir nIocht, agus leithinis Armorica nó an Bhriotáin. Chuaigh a deartháireacha i gceannas i bpáirteanna eile den ríocht: Theuderich (Fraincis: Thierry I) i Metz, Clodomir in Orléans, agus Clotaire I in Soissons.
Sa bhliain 523, ghlac Childebert páirt i gcogaidh i gcoinne 
Godomar, mac Rí na Burgúine. Maraíodh Chlodomer i gcath Vézeronce. Sa bhliain 524, tar éis gur dhúnmharaíodh páistí 
Chlodomer, ghabh Childebert na cathracha Chartres agus Orléans.

Is é Conselh de la Lenga Occitana nó CLO (Gaeilge: "Comhairle na hOcsatáinise") an comhlacht atá freagrach as caighdeán don Ocsatáinis a fhorbairt agus a chur chun cinn. Bunaíodh an chomhairle i 1996-1997. Aicmítear na comhaltaí i trí aicmí - na comhaltaí tofa, na comhaltaí a chomhfhreagraíonn agus comhaltaí an choiste gnó.

Is comhlacht reachtúil é Bord na Breatnaise ("Bwrdd yr Iaith Gymraeg" sa Bhreatnais) a bhunaigh Rialtais na Breataine mar chuid de Reacht na Breatnaise 1993. Tá sé faoi chúram Tionól na Breataine Bige anois. Is é Meirion P. Jones Ardfheidhmeannach an bhoird faoi láthair.
Faigheann an Bord deontas £12m ón rialtas Breatnach chun an Bhreatnais a chur chun cinn agus a héascú.
Tá an Bord freagrach as Reacht na Breatnaise a riaradh agus a chur i bhfeidhm agus deimhniú go comhlíonann comhlachtaí poiblí sa Bhreatain Bheag a gcuid dualgais faoin reacht. Socraíodh ar os cionn 350 bearta don Bhreatnais cheana féin le réimse fhairsing comhlachtaí a ainmníodh i Reacht na Breatnaise.

Is nós é forógra neamhspleáchais a mbaineann pobail faoi leith feidhm as chun a neamhspleáchas a léiriú nó a fhoilsiú don saol mór. De ghnáth, gairtear na háiteanna seo ó fhearann tír eile nó chuid de, nó is cúige iad a scarann ó stát. Ní éiríonn le gach forógra neamhspleáchais agus uaireanta bíonn ar stáit a neamhspleáchas a fhógairt níos mó ná uair amháin amhail an Chosaiv. Uaireanta ní éiríonn leis an feachtas chun neamhspleáchas a ghnóthú agus fanann na daoine sin faoi smacht an tír ar theastaigh uathu scaradh ó.
De ghnáth, fógraítear neamhspleáchas gan cead ó na stáit óna fhógraítear neamhspleáchas, agus glaoitear forógra neamhspleáchais aontaobhach orthu sinn. Glaoitear sin orthu chun léiriú nach bhfuil cead nó bunús ag an fhorógra agus dá bharr is gníomh neamhdhleathach é.





Is banna rac-cheoil as Éirin é Horslips. Bhí Horslips gníomhach in Éirinn sna 1970idí. Mheasc Horslips an ceol traidisiúnta le rac-cheol don chéad uair.

Is polaiteoir Gearmánach é Frank-Walter Steinmeier (rugadh i nDetmold 5 Eanáir 1956). Is ball de Pháirtí Sóisialta Daonlathach na Gearmáine (SPD) é. Bhí sé ina Leas-Seansailéar ar an Ghearmáin i rialtas Angela Merkel ó d'eirígh Franz Müntefering as, sa bhliain 2007. Ba é aire ghnóthaí eachtra na Gearmáine ón bhliain 2005 go dtí 2009. Toghadh é ar an 18 Meán Fómhair 2008 ag an SPD le dul in iomaíocht le Angela Merkel sa toghcháin don Seansailéaracht sa bhliain 2009. Bhí toradh uafásach ag an SPD sa toghcháin sin, an toradh ba mheasa acu ó dheireadh an Dara Chogadh Domhanda, rud a d'fhág Steinmeier mar cheannaire an fhreasúra sa Bhundestag. Toghadh é mar aire gnóthaí eachtra arís ins an comhrialtas idir an CDU agus an SPD i mí na Nollag 2013. Insealbhaíodh é mar Uachtarán na Gearmáine ar an 19 Márta 2017.

Is córas oibriúcháin de chuid Microsoft é Windows Vista atá deartha le rith ar ríomhairí pearsanta. Tá Windows 7 an comharba Windows Vista
Tá 6 leagan de Vista ann:

Is é Makemake an tríú abhacphláinéad is mó sa ghrianchóras, agus é suite i gCrios Kuiper. Níl satailítí dá chuid féin ag an abhacphláinéad seo. Tá meánteocht an dromchla timpeall 30 K, agus an dromchla clúdaithe le meatán, eatán agus nítrigin i bhfoirm sholadach.
B'iad Michael Brown agus a fhoireann a tháinig trasna ar Makemake ar an 31 Márta sa bhliain 2005. I Mí Iúil 2008, sainaithníodh Makemake mar phlútóideach. Is éard is plútóideach ann ná abhacphláinéad atá ag timpeallú na Gréine níos faide amuigh ná Neiptiún.

Club peile atá suite i Middlesbrough, Sasana is ea Middlesbrough Football Club. Tá an fhoireann ag imirt sa Championship i Sasana, agus is é Riverside Stadium a staid bhaile. Bhuaigh an fhoireann an Corn League i 2004.
Ó Meitheamh, 2009:
Corn Sraithe: 1 

Is staid na foirne sacair Middlesbrough é Riverside Stadium, atá suite i Yorkshire Thuaidh, Sasana. Is é 35,100 toilleadh an staid.

Ba Rí na bhFranc i ríocht Orleans, ó 511 go 524, é Clodomir I. Rugadh é timpeall na bliana 495 agus fuair sé bás ar an 25 Meitheamh, 524 i gCath Vézeronce.
Ba mhac Chlóbhis agus Chlotilde é. Phós sé Gondioque (v.495-v. 532). B'é athair "inter alia" Théodebald, Ghunthar agus Chlodoald é.
Nuair a fuair a athar bás roinn sé Ríocht na bhFranc lena triúr deartháireacha : Theuderic I, Childebert I, agus Clotaire I. Cé go raibh éileamh críche níos fearr ag Theuderic I, an duine is sine, chuaigh Clodomir I ar aghaidh le socrú a d'fhág leath na críocha i láimhe an triúr eile díobh. B'é sin Ríocht Orléans, bainte ón sean ríocht Syagrius. San áireamh san ríocht seo bhí easpagóideacht Tours, Poitiers agus Orléans.

Grianfhuinneamh a thugtar ar fhuinneamh a thagann ón ngrian. An comhleá eithneach i gcroíleacán na gréine - is rud a dhéanann sé fuinneamh tonnach leictreamaighnéadach den fhuinneamh eithneach sin. An ghrian ansin - déanann sí an fuinneamh sin a radú, agus sin í an fhoinse leis an gcuid is mó den fhuinneamh a mbaineann daoine feidhm as ar domhan. 
Breoslaí iontaise is ea an ola, an mhóin, an gual, an gás aiceanta, agus is iontu a thaisctear an grianfhuinneamh sin. An t-adhmad abair - déanann sé grianfhuinneamh a thaisc i gcruth indóite chomh maith. Na hábhair eithneacha agus na dúile radaighníomhacha, is le meath i gcroíleacán an domhain a ghineann siad sin teas. Is ó fhoinsí réaltacha iad sin chomh maith, ach ní ón ngrian iad. Ba linn don domhan a bheith á chruthú a bailíodh isteach iad. An fuinneamh a fhaightear ón ngaoth, nó ó uisce an domhan, is grianfhuinneamh taiscithe é sin leis.
Fuinneamh na dtaoidí afách - ní grianfhuinneamh é seo. Ar an gcuid is mó de, is é aomadh imtharraingteach na gealaí is mó is ciontach le fuinneamh na dtaoidí; agus an gluaiseacht uilleach de bharr rothlú an domhan ar a ais - tá baint bheag aige sin leis an scéal chomh maith.
An fuinneamh atá i dtaisce i bplandaí - is le fótaisintéis a dhéantar é. Tá cealla fótavoltacha ann agus baintear leas astu sin chun grianfhuinneamh a athrú díreach ina fhuinneamh aibhléiseach. Is é an cineál seo fuinneamh aibhléiseach is gnáiche i satailítí a ghabhann timpeall an domhain. Maidir le tithe a théamh de; is é rud a dhéantar grianfhuinneamh a thiomsú le gairis tiomsaithe; agus é a athrú ina theas. De réir a chéile is mó an glacadh atá leis an tslí sin téite ar fud an domhain, go mór mór sna tíortha teo.
Is féidir aibhléis a ghiniúint díreach ó solas na gréine. Nuair a bhuaileann gathanna an gréine dromchla grianphainéil ina bhfuil cealla fótavoltacha ann, cuireann sé na leictreoin ag gluaiseacht i sruth agus séard atá ná aibhléis.

Is éard is volta ann ná an t-aonad (i gCóras Idirnáisiúnta na nAonad) a thomhaiseann an poitéinseal leictreach, an difríocht sa phoitéinseal leictreach, agus an fórsa leictreaghluaisneach. Fuair an volta a ainm ó Alessandro Volta, a chéadcheap an "carn voltach", an chéad bhataire leictreach ceimiceach. 
Is é an volta an difríocht sa phoitéinseal leictreach idir dhá cheann na sreinge leictrí, agus í faoi shruth leictreach aon aimpéar amháin, más ionann an chumhacht a scaiptear agus aon vata amháin. Is féidir an volta a shainmhíniú ar dhóigheanna eile freisin: má tá dhá phlána faoi aon mhéadar dá chéile, agus iad ag gineadh réimse leictreach niútan amháin in aghaidh an chúlóim, is ionann an difríocht sa phoitéinseal leictreach idir an dá phlána agus aon volta amháin. Is féidir an bhaint atá ag an volta leis na haonaid eile sa chóras SI a aithint ar an bhfoirmle seo:
San fhoirmle seo, is ionann:

Ba eolaí agus fisiceoir é Alessandro Giuseppe Antonio Anastasio Volta, ó Lombardia, an Iodáil (18 Feabhra 1745 – 5 Márta 1827). Ba é a thionscain an cadhnra aibhléiseach. As Volta a ainmníodh an volta.

Ba eolaí ón Ghearmáin é Georg Simon Ohm. Saolaíodh i 1780 é. Chaith sé a shaol ag obair le aibhléis agus ba é a rinne amach an ceangal más ina voltaí a bhíonn an voltas, is ina aimpéir a bhíonn an sruth. Glaoitear Dlí Ohm ar seo. Is d'Ohm a ainmnítear an riail sin, agus an t-óm, gan amhras.
Fuair sé bás sa bhliain 1854.

Soitheach gloine is ea néalsoitheach. Aer a bhíonn ann agus é sáithithe le gal uisce. Agus cáithníní fo-adamhacha ag gabháil tríd an néalsoitheach bíonn rian na mbraonta uisce le feiceáil, agus rian na gcaithíní le brath sa néalsoitheach dá réir sin. Is é rud á dhéantar grianghraif de na rianta seo. Ach réimse maighnéadach a dhíriú trasna na tsoithigh, déantar rianta na gcáithníní luchtaithe a fhiaradh, agus bíonn sé le léamh ar fhiaradh gach uile riain cén cineál cáithnín a bhíonn i gceist. Chomh maith leis sin, leithead riain ar bith, tugann sé leid ar mhéid an cháithnín.

Rinn neimhe níos mó ná pláinéad agus níos lú ná réalta, is abhac donn é. An tslí a gcruthaítear abhac donn, chuirfeadh sé cruthú réalta i gcuimhne duit ar shlí, ach de cheal maise ní thagann a dhóthain teasa san abhac donn riamh chun go dtosódh an hidrigin ar chomhleá ann. Is deacair abhac donn a bhrath, agus go dtí seo níl ach líon beag reann neimhe aimsithe i mBealach na Bó Finne ar féidir gur abhaic dhonna iad. Mar gheall ar a laghad mais atá iontu é sin, agus iad a bheith ina n-aonar.

Is éard is grianghaoth ann ná an sruth de cháithníní luchtaithe atá ag teacht as an nGrian agus á scaipeadh amach sa spás. An chuid is mó de na cáithníní seo, is leictreoin agus prótóin iad, agus faigheann gach ceann acu timpeall ar aon leictreonvolta amháin fuinnimh ón nGrian nuair a fhágann sé í. Tá na cáithníní in ann éalú ó imtharraingt na Gréine, agus an fuinneamh sin á dtiomáint. Faigheann siad cuid den fhuinneamh sin i gcoróin na Gréine, toisc go bhfuil sí an-te, ach níltear ábalta go fóill an chuid eile den fhuinneamh a mhíniú go sásúil.
Is cúis lena lán feiniméan nádúrtha í an ghrianghaoth. Is í a chuireann eireaball leis na cóiméid, nó nuair a thiocfaidh an cóiméad i gcóngar don Ghrian, buailfidh sruth na gcáithníní é, agus ansin, tosóidh sé ag cur damhna as faoi bhrú na grianghaoithe. 
Feiniméin eile den chineál sin atá i gceist leis an "aurora borealis" - is é sin, An Chaor Aduaidh, na saighneáin - chomh maith leis an "aurora australis" nó an chaor aneas, nó gealáin atá cosúil leis an gcaor aduaidh agus iad le feiceáil timpeall ar phol theas an Domhain.
Is í an ghrianghaoth is cúis leis na stoirmeacha leictreamhaighnéadacha freisin. Is féidir leis na stoirmeacha seo cur isteach ar chóras aistriú na cumhachta leictrí go tromchúiseach. 
Cruthaítear na saighneáin agus na stoirmeacha leictreamhaighnéadacha thuas i maighnéadsféar an Domhain. Is follasach go mbíonn an ghrianghaoth ag idirghníomhú le réimsí maighnéadacha na bpláinéad eile fosta. Síntear maighnéadsféar Iúpatair chomh fada faoi bhrú na grianghaoithe agus go sroicheann sé fithis Shatairn féin. Deirtear go bhfuil "maighnéadeireaball" ag Iúpatar.
Bíonn imthoscaí an spáis áitiúil timpeall an Domhain an-athraitheach, agus an dóigh a mbíonn an ghrianghaoth agus an réimse maighnéadach ag imirt tionchair ar a chéile. Is féidir na síorathruithe a chur i gcomparáid le hathruithe na haimsire thíos ar dhroim an domhain, agus mar sin, is minic a thagraíonn na saineolaithe don spásaimsir. 
Agus iad á scaipeadh amach ón ngrian, cruthaíonn na cáithníní grianghaoithe réigiún ar leith timpeall na Gréine agus an ghrianchórais - réigiún a dtugtar héilisféar air. Is é an héileastad teorainn an héilisféir. Ar imeall an héilisféir atá an héileathruaill. Is í an héileathruaill an chuid den héilisféar atá faoi thionchar na sruthanna sa mheán idir-réaltach, ionas nach bhfuil sí sféarúil a thuilleadh. Sa chuid inmheánach den héilisféar, tá an ghrianghaoth ag gluaiseacht go gathach i ngach treo. San áit a mbuaileann an ghrianghaoth faoin héileathruaill cruthaítear tonnta turrainge, agus tugtar turraing foirceanta ar an áit sin.
Réaltghaoth a thugtar ar "ghrianghaoth" na réaltaí go ginearálta. Bíonn an réaltghaoth an-éagsúil ag réaltaí difriúla. Na fathachréaltaí dearga, bíonn siad ag cailleadh maise go tiubh leis an réaltghaoth agus iad ag druidim le deireadh a ré. Is minic a iompaíonn fathachréaltaí den chineál seo ina n-abhacréaltaí bána in áit pléascadh ina n-ollnóvaí, toisc go bhfuil an iomarca maise caillte acu leis an réaltghaoth san idirlinn.



I gcúrsaí réalteolaíochta, tugtar rinn ar an bpointe thuas ar an spéir (is é sin, ar an sféar neamhaí) a bhfuil réad áirithe ag gluaiseacht ina threo. Tá rinn an Ghrianchórais, nó an pointe is rinn don Ghrianchóras, suite i réaltbhuíon Earcail.
Is é is "frithrinn" ann ná an pointe den sféar neamhaí atá contrártha leis an rinn.

http://en.wikipedia.org/wiki/Image:Landleagueposter.JPG

Séard atá in abhacréalta ná réalta ar aon mhais leis an nGrian, nó níos lú ná sin. Dá dtarraingeofá graf de theocht dhromchlach réaltaí éagsúla i gcoinne dhearbhmhéid na réaltaí sin, formhór na réaltaí, is i réimse cúng go maith a bheidís, idir fionnuartas doiléir agus teocht gheal. Is é an príomhsheicheamh a thugtar ar an réimse seo, agus tharla gur réalta measartha mór an Ghrian seo againne, is i lár an réimse sin a bheadh sí.
Tá réaltaí ann nach bhfuil sa phríomhsheicheamh. Is réaltaí ollmhóra fuara iad na fathachréaltaí dearga nó 'na fathaigh dhearga', mar a thugtar orthu. Ídíonn siad seo a gcuid breosla go tapa agus ní fada a mhaireann siad. Taobh amuigh den phríomhsheicheamh tá réaltaí níos lú ná sin, 'na habhacréaltaí bána' mar a thugtar orthu, réaltaí nach n-ídíonn a gcuid breosla ach go mall. Is fada a mhaireann siad. Na habhacréaltaí bána is lú mais, is lú ceann ar bith díobh ó thaobh maise de ná 1% de mhais na Gréine. Dá mba lú ná sin ó thaobh maise iad, an teocht sa chroíleacán acu, ní bheadh sí ard go leor chun comhleá a chur ar siúl, agus is rud a bheadh ann: abhac donn nó pláinéad.

Orgánach beo, planda nó ainmhí, i mbun a fhorbartha is ea an suth. Suth an phlanda - is istigh i gclúdach síl an phlanda a bhíonn sé ag forbairt. Chomh fada le forbairt an duine de, is i mbroinn na máthar a iompraítear an suth. "Siogót" a thugtar ar an suth nuair a choimprítear é. Forbraíonn sé leis go dtí deireadh an dara mí. Féatas a thugtar as sin amach air go dtí go mbeirtear é.

Ba é Pépin III, nó Pépin Gearr ( ) Méara an Pháláis agus Diúc na bhFranc ón bhliain 741, agus Rí na bhFranc ó 751 go 768. Ba é Pépin athair Shéarlais Mhóir agus mac Shéarlais Mhartel. 
Rugadh é sa bhliain 715 in Austrasie i mBardas Jupille-sur-Meuse (atá anois ina chuid de chathair Liège na Beilge. Fuair sé bás 24 Meán Fómhair 768 i Saint-Denis (i dtuaisceart Pháras).

Is mór i gceist le U-luach ná an teasdíonadh i dtógáil tithe. Is amhlaidh a dhéanann sé siúd an fuinneamh teasa a chaomhnú taobh istigh den teach féin. Mar shampla, fágtar log aeir i lár na mballaí, agus is teasdíontóir an uair sin an ciseal aeir. Chomh maith leis sin cuirtear cisil de ghloine shnáithíneach nó de chúr polúireatáin isteach sa log chun an teasdíonadh a fheabhsú. Lonnaítear cisil de na hábhair sin ar urlár an áiléir sa teach chomh maith. Is chun teasdíonadh a dhéanamh ar bharr an tí é sin. Is é an tU-luach an t-ainm a thugtar ar luach seoltachta an chisil le linn an oibrithe seo. U-luach ar chiseal ábhair - is é rud é féin: an teaschumhacht a shreabhadh trasna an chisil trí mhéadar cearnach, agus laghdú teochta 1 chéim Celsius idir an dá thaobh den chiseal air. Cuir i gcás go méadófaí ar thiús an ábhair teasdíonta, le cisil bhreise a chur i mballa. Ní hamháin go laghdófaí an uair sin ar an U-luach ba chomhthoradh air sin, ach mhéadófaí an an teasdíonadh chomh maith.
Gloine fuinneoige - is seoltóir maith teasa í. Cailleann teach an-chuid teasa ar an tslí sin - amach trí na fuinneoga. Is minic mar sin gur fuinneoga faoi ghloiniú dúbailte a chuirtear ar theach. Bíonn teasdíonadh le fáil ansin ón aer sa log idir an dá phána, agus laghdaíonn sé sin ar U-luach na fuinneoige.

De réir chrómaidinimic an chandaim, is é an glúón bunaonad nó candam fuinnimh an t-idirgnhíomhú láidir. Faoi mar a iompraíonn fótóin an fórsa leictreamaighnéadach idir dhá cháithnín atá luchtaithe le lucht leictreach, iompraíonn glúoin an fórsa láidir idir dhá cháithnín le lucht datha. Ach i gcodarsnacht le fótóin, a bhaineann le luchtanna leictreacha gan lucht a bheith acu féin, tá na glúóin féin daite mar aon leis na cuarcanna. Dá bhrí sin, is féidir le glúón amháin greamú do ghlúóin eile.
Níl mais ar bith ag an nglúón, agus tá 1 aonad de ghuairne aige, a chiallaíonn gur bósón é. Tá an glúón ar aon dul leis an bhfótón sa mhéid seo. Tá 8 gcinn de ghlúóin ann, i dathanna éagsúla. Ós rud é go n-iompraíonn glúóin lucht datha diri chuarcanna, caithfear go bhfuil dath agus fríthdhath ag gach glúón. Mar shampla, má chuireann cuarc dearg amach glúón chun go dtiontaíonn sé ina chuarc gorm, caithfear go n-iompraíonn an glúón sin 1 aonad de lucht dearg agus 1 aonad de lucht fríthghorm (nó, más fearr leat, -1 aonad de lucht gorm). Ós rud é go bhfuil trí dhath agus trí fhríthdath sa teoiric, cheapfaí b'fhéidir go mb'amhlaidh go mbeadh 3x3=9 glúón ann, ach de réir na teoirice nach ceadmhach do theanglaim shiméadrach gan dath, agus mar sin níl ann do cheann amháin de na 9 nglúón go mbeifí ag súil leis.

Is aonad domhanda an fhuinnimh é giúl (nó joule), sa chóras SI. D'eascair ainm an aonaid ó James Prescott Joule, eolaí Sasanach. Mar shampla ní mó giúl fuinnimh a sholáthar chun mais 0.1kg a chrochadh méadar amháin i gcoinne na domhantarraingthe. Sampla eile is ea é nuair a ritheann sruth aibhléiseach d'aimpéar amháin trí fhriotaíocht d'óm amháin ar feadh soicind amháin. Giúl teasa - sin an méid teasa a sholáthraíonn an ciorcad sin don timpeallacht.

Réalteolaí ón tSualainn ba ea Anders Celsius (27 Samhain 1701 – 25 Aibreán 1744), fear a rinne amach scála teochta mór le rá. Is de Chelsius a ainmníodh an scála sin dár ndóigh. Luach 0 °C a bhíonn ar an scála sin ar reophointe an uisce (an teocht a reonn uisce agus leánn oighear inti). Luach 100 °C a bhíonn ar fhiuchphointe an uisce (an teocht a bhfiuchann an t-uisce inti). Agus 100 céim cothrom a bhíonn idir an dá phointe sin. Is amhlaidh a dhéantar an scála a leanúint sa dá threo ina chéimeanna ionanna teochta - os cionn 100 °C, agus faoi bhun 0 °C.

Is é an rud is cónocht ann ná ceann den dá uair sa bhliain nuair is ionann fad an lae agus fad na hoíche, nó go sonrach, aon cheann den dá phointe ar an sféar neamhaí mar a dtrasnaíonn an t-éiclipteach an meanchiorcal neamhaí. Ar an la seo, tá dhá uair an chloig déag de sholas an lae ann agus dhá uair an chloig déag den dorchadas. 
Go fisiciúil, is iad seo na pointí ag a dtrasnaíonn an ghrian an meánchiorcal neamhaí ina gluaisne bhliantúil, de réir dealraimh:
agus
Ar na laethanta sin, is díreach os cionn an mheánchiorcail a bhíonn an ghrian, agus titeann an oiread céanna solais agus teasradaíochta ón ngrian ar an leathchruinne thuaidh is a thiteann ar an leathchruinne theas. gus ar na laethanta sin fágann ionad is treoshuíomh an domhain i leith na gréine go dtiteann an oiread céanna solais is teasradaíochta ón ngrian ar an leathchruinne thuaidh is an leathchruinne theas. Mar sin, bíonn an ghrian díreach os cionn an mheánchiorcail. 
Tógtar cónocht an earraigh mar phointe nialais i gcórais comhordanáidí neamhaí.

Tá teoiric chosmeolaíochta ann a deir go leanfaidh an Chruinne uirthi ag fairsingiú go deo: dá réir seo ní raibh ach Ollphléasc amháin ann agus fairsingiú amháin.

Ábhar é damhna dorcha sa Chruinne a chreidtear a bheith ann ach nach bhfuil sé aimsithe fós ag eolaithe. Is tríd an méid seo a leanas a thomhas a dhéantar amach an mhais a bhíonn i réaltra: luas na réaltaí ina bhfithisí thart ar lár an réaltra. Ar an tslí chéanna a fhaightear amach mais braisle réaltraí: .i. ó luas na réaltraí thart ar lár na braisle. 
Trí na meastacháin sin a dhéanamh a fhaightear amach mais iomlán na Cruinne: is amhlaidh a bhíonn sí seo idir cúig huaire agus deich n-uaire chomh mór le suim mhais na réaltaí infheicthe sa Chruinne. Déantar amach dá bhrí sin go bhfuil an-chuid de mhais na Cruinne atá dofheicthe. Seans gur dúphoill agus abhacréaltaí donna atá i gcuid den damhna dorcha sin, agus meastar freisin gur féidir gur cáithníní fo-adamhacha nár aithníodh fós, an chuid eile de.

Córas réaltach is ea déréalta. Dhá réalta, nó réalta agus dúpholl a bhíonn inti; is é comh-aomadh imtharraingteach na reann sin a bhíonn á nascadh le chéile.


Is é rud is réalta ann ná rinn neimhe agus foinse solais. Is amhlaidh a ghineann réalta fuinneamh. Trí bhíthin comhleá eithneach ina croíleacán é sin. Réalta is ea an Ghrian seo againne. 
Ní réaltaí iad na pláinéid, na hastaróidigh, ná na gealacha. Ní ghineann siad seo solas. Nuair a dhéanann solas na gréine imbhualadh leo sin, is é rud a dhéanann siad: an solas sin a fhrithchaitheamh. Is liathróidí de ghás te iad na réaltaí. Is í a gcuid imtharraingthe féin a bhíonn a gcoinneáil le chéile. Is réalta sa mheánmhéid í an Ghrian. Is mó faoi mhilliún i ná an Domhan, nó mar sin. Cuid de na réaltaí - is lú ná an deichiú cuid de mhéid na gréine, agus tá réaltaí eile ann agus is mó faoi sheasca iad ná méid na gréine. Timpeall 6,000 °C an teocht atá ar dhromchla na gréine, agus meastar gur 15,000 °C de theocht a bhíonn ina lár. 
Dath dearg a bhíonn ar na réaltaí is fuaire, dath buí ar réaltaí i meánraon na teochta, ar an grian abair, agus dath gorm nó bán ar na réaltaí níos teo fós.
Ina réaltbhuíonta a bhíonn na réaltaí. Idir deich gcinn agus deich míle réalta a bhíonn sa bhuíon. Ina réaltraí a bhíonn na réaltbhuíonta seo.

Is é is teanga oifigiúil ann ná teanga a bhfuil stádas ar leith aici i dtír nó i réigiún áirithe. Go ginearálta, is í an teanga oifigiúil an teanga a chloistear i gcúirt an dlí, sa phairlimint agus i gcóras riaracháin an stáit. Glactar leis go bhfuil sé de dhualgas ar údaráis an stáit bheith in ann gach ceist a fhreagairt sa teanga oifigiúil, agus go bhfuil sé de cheart ag an saoránach úsáid a bhaint as an teanga oifigiúil lena chuid gnóthaí a dhéanamh leis na húdaráis chéanna.
De ghnáth, is í an teanga oifigiúil an teanga is mó a labhraítear sa tír, an teanga náisiúnta a shamhlaítear leis an tír. Mar sin féin, is iomaí iarchoilíneacht de chuid na Breataine Móire nó na Fraince san Afraic, mar shampla, a mhaireann ag baint úsáide as teanga na sean-mháthairthíre, is é sin, an Béarla nó an Fhraincis. Is féidir nach bhfuil mórán forbartha déanta ar an ngnáthurlabhra áitiúil mar theanga liteartha, nó go bhfuil scothaicme ardléannta na tíre chomh teann as an líofacht a bhain siad amach sa teanga iarchoilíneach agus gur leasc leo teanga na cosmhuintire a cheadú i gcóras an riaracháin. Is féidir freisin nach bhfuil de theanga comhchumarsáide ag muintir na tíre ach an teanga iarchoilíneach, toisc go bhfuil éagsúlacht teangacha á labhairt sa tír. 
Is féidir freisin stádas oifigiúil a bhronnadh ar theanga neamhfhorleathan ar chúiseanna stairiúla nó cultúrtha. Mar shampla, níl an Ghaeilge inniu ach ag dornán beag Éireannach ó dhúchas, ach mar sin féin, tá stádas oifigiúil ag an teanga i bPoblacht na hÉireann. Cosúil leis sin, is teanga oifigiúil í an Mhaorais - teanga Pholainéiseach na mbundúchasach - sa Nua-Shéalainn in éineacht leis an mBéarla, cé go bhfuil an Béarla níos coitianta mar theanga dhúchais i measc na Maorach féin inniu.
Tá tíortha ann nach bhfuil teanga oifigiúil ar bith acu. Mar shampla, níl stádas oifigiúil ar bith ag an mBéarla sna Stáit Aontaithe, cé go bhfuil sí ar an teanga is mó a labhraítear sa tír sin agus é á úsáid sna caipéisí dlí go léir. Maidir leis na stáit aonaracha, tá tríocha ceann acu tar éis teanga oifigiúil a ghairm den Bhéarla. Bíonn na húdaráis áitiúla sásta, áfach, úsáid a bhaint as teangacha na bpobal inimirceach nuair is dóigh leo go bhfuil gá leis sin, agus in áiteanna d'fheicfeá cuid mhaith teangacha ar na fógraí poiblí.
An teanga a bhfuil stádas oifigiúil aici, caithfidh sí freastal ar a lán gnóthaí. Dá réir sin, bíonn sé tábhachtach an teanga a chaighdeánú agus téarmaíocht a sholáthar le go bhféadfaí gach sórt cúrsaí a phlé trína meán. Is minic a bhíonn pleanáil teanga de chineál éigin de dhíth leis an teanga a chur in oiriúint do na gnóthaí poiblí.


Is ainm é Ku Klux Klan nó KKK a úsáideann a lán grúpaí dúchasacha sceimhlitheoireachta sna Stáit Aontaithe, go háirithe sa Deisceart. Bíonn lucht leanúna Ku Klux Klan ag ionsaí Gormaigh agus lucht inimirce, agus iad ag iarraidh ardchumhacht an chine bháin a chur chun cinn. Go stairiúil, bhí Ku Klux Klan ag caitheamh róbaí bána agus púicíní ar dhéanamh coirceoige, agus iad ag cur i gcéill gurbh iad taibhsí na saighdiúirí a fuair bás i bpáirc an áir i rith Chogadh Cathartha na Stát Aontaithe ar son an Deiscirt. Sin é an chuma a bhíonn ar lucht leanúna KKK ina lán scannán, cuir i gcás.
Tháinig an chéad KKK ar an bhfód i ndiaidh an Chogaidh Chathartha, agus é ag dul i muinín sceimhlitheoireachta, foréigin agus linseála leis na hAfra-Mheiriceánaigh, na Caitlicigh agus na Giúdaigh a choinneáil faoi smacht.
Iarshaighdiúirí de chuid Arm an Deiscirt a bhunaigh an chéad KKK sa bhliain 1865. Bhí sé ag iarraidh forlámhas an chine bháin a chur ar bun arís trí eagla a chur ar na Tuaisceartaigh a chuir fúthu sa Deisceart (na "carpetbaggers"), ar na Deisceartaigh a bhí ag comhoibriú leis an Tuaisceart (na "scalawags") agus ar na Gormaigh a bhí saortha ó bhráca na daoirse (na "freedmen"). Ar dtús, ní raibh an KKK ach ag bagairt an mhíle murdar ar na daoine seo, agus iad ag marcaíocht istoíche faoi na róbaí bána, ionas gur shíl na daoine piseogacha gur marcaigh neamhshaolta a bhí iontu. De réir a chéile, áfach, chuaigh an KKK i muinín foréigin, dúnmharú san áireamh. Sa deireadh thiar, mhaolaigh ar an ngníomhaíocht seo, ó thosaigh scothaicme thraidisiúnta an Tuaiscirt ag déanamh nach ndéanfadh coiriúlacht an KKK ach fad a chur le rialtas míleata na dtrúpaí Tuaisceartacha sa Deisceart. Mar sin, bhain an uasaicme a tacaíocht den KKK, agus fuair na húdaráis fheidearálacha an ceann is fearr ar na sceimhlitheoirí de réir a chéile i ndeireadh na 1860idí. Cuireadh deireadh deifnideach leis an KKK nuair a reachtaíodh an tAcht um Chearta Sibhialta sa bhliain 1871, agus an tUachtarán Ulysses Grant an-dian ag cur an dlí seo i bhfeidhm ar an Deisceart.
Bunaíodh an dara KKK sa bhliain 1915, ach níor tháinig fíorbhorradh faoi ach i ndiaidh an Chéad Chogadh Domhanda. Bhí lucht inimirce ag tonnadh isteach ón Eoraip, go háirithe ó Oirthear na hEorpa. San am céanna, bhí na Gormaigh ag teacht go ceantair thionsclaíochta an Tuaiscirt ar lorg jabanna, agus na saighdiúirí ag filleadh ón gcogadh. Tharraing an plódú seo míshuaimhneas anuas ar an tsochaí, agus ní raibh aon mhoill ar lucht na drochthola a leas féin a bhaint as. Bhí an dara KKK ag saighdeadh na bProtastúnach Bán Angla-Shacsanach chun foréigin ar na Gormaigh, ar na Caitlicigh, ar na Giúdaigh agus ar an lucht inimirce ón Eoraip. Rinne dreamanna áitiúla de chuid an KKK linseálacha agus d'ionsaigh siad tithe príobháideacha agus foirgnimh phoiblí. Bhí sé de dheasghnáth acu crosa adhmaid a chur trí thine in aice le tithe a gcuid naimhde lena n-imeaglú. Sa Deisceart ba mhó a maraíodh daoine, ó bhí an t-aindlí i ndúchas an réigiúin.
Cineál cuallachta nó bráithreachais a bhí i gceist leis an dara KKK, eagraíocht fhoirmiúil a raibh struchtúir aici ar leibhéal náisiúnta agus sna stáit éagsúla araon. Nuair a bhí an eagraíocht i mbarr a méide, timpeall ar lár na 1920idí, bhí fear as gach seisear sna Stáit ina bhall den KKK. De réir a chéile, áfach, thit na baill amach eatarthu féin, agus ní raibh siad in ann an brú ón taobh amuigh a sheasamh ach an oiread. Chuaigh líon na mball i laghad arís, agus sa bhliain 1930, ní raibh ach tríocha míle duine fágtha san eagraíocht. Ní dhearna an Spealadh Mór ná an Dara Cogadh Domhanda ach tuilleadh a bhaint de bhallra an KKK.
Ina dhiaidh sin, is iomaí eagraíocht neamhspleách a bhain úsáid as ainm agus as siombailí an KKK, agus iad ag cur in aghaidh chearta sibhialta an chine ghoirm sna Stáit Aontaithe, go háirithe sna 1950idí agus sna 1960idí. San am sin, is minic a d'éirigh leis na sceimhlitheoirí dul i gcomhghuaillíocht leis na póilíní áitiúla (i mBirmingham i stát Alabama, mar shampla), nó fiú le gobharnóirí stáit, cosúil le George Wallace in Alabama. 
Ar an 15 Meán Fómhair 1963, buamáladh Eaglais Bhaisteach na 16ú Sráide i mBirmingham, Alabama, agus maraíodh ceathrar cailíní óga. Ciontaíodh baill de ghrúpaí áitiúla a bhí ag baint úsáide as ainm an KKK.
Ar an 12 Meitheamh 1963, bhuail piléar as raidhfil Medgar Evers sa droim i Jackson, Mississippi, agus shíothlaigh sé ina dhiaidh sin in ospidéal na háite. Gníomhaí i ngluaiseacht na gceart sibhialta ab ea Evers. Fuarthas baill den KKK ciontach sa dúnmharú seo freisin. 
Ar an 21 Meitheamh 1964, mharaigh an KKK triúr gníomhaithe óga de chuid na gluaiseachta a bhí ar a mbealach go dtí Longdale i gContae Neshoba san iargúltacht. Tamall roimhe sin, chuaigh teampall de chuid na hEaglaise Aontaithe Modhnaí trí thine i Longdale, agus cuma an choirloiscthe ar an scéal, ó ba nós le lucht na gCeart Sibhialta a gcuid cruinnithe a bheith acu sa teampall. Bhí na fir óga - Gormach agus beirt Ghiúdach - dírithe ar an gcoirloscadh seo a fhiosrú thar cionn ghluaiseacht na gceart sibhialta, ach bhain an KKK an bhearna díobh sular tháinig siad a fhad le Longdale. Bhí páirt ag sirriam an chontae sa choir. Ba é an dúnmharú seo a thug spreagadh don scannán "Mississippi Burning" ón mbliain 1988. 
Inniu, measann lucht taighde gur féidir go bhfuil breis is 150 eagraíocht áitiúil ar fud na Stát Aontaithe a dtugann "Ku Klux Klan" orthu féin, agus timpeall ar ocht míle duine gníomhach iontu, nó níos lú. Dealraíonn sé nach mbíonn mórán idir lámha acu ach amháin ar leibhéal áitiúil nó réigiúnach.
Tháinig seisear iarshaighdiúirí Deisceartacha ó Pulaski, Tennessee le chéile ar an 24 Nollaig 1865 leis an KKK a bhunú, go gairid i ndiaidh dheireadh Chogadh Cathartha SAM. Is é an míniú is réidhe ar ainm na heagraíochta ná go bhfuil an focal Gréigise "kuklos" (cf. "cycle" an Bhéarla) a chiallaíonn "fáinne" agus an focal Gaeilge "clann" curtha le chéile ann. Le fírinne ní raibh sa Ku Klux Klan i dtosach báire ach ceann d'eagraíochtaí bráithriúla den chineál chéanna a bhí ag imirt foréigin ar an muintir isteach ón Tuaisceart (na "carpetbaggers"), ar na Deisceartaigh a chuaigh leis an Tuaisceart (na "scalawags") agus ar na Gormaigh sa Deisceart. Rúnchumainn eile den chineál chéanna a bhí i gceist le Ridirí na Caiméilia Báine ("Knights of the White Camelia"), a bunaíodh sa bhliain 1867 i Louisiana, nó le Cros an Deiscirt ("Southern Cross"), a tháinig chun saoil sa bhliain 1865 i New Orleans.
I ndiaidh an Chogaidh Chathartha, bhí a lán iarshaighdiúirí Deisceartacha ag iarraidh forlámhas an chine ghil a chur i bhfeidhm in athuair, agus iad sásta an cuspóir seo a bhaint amach le lámh láidir. Bhí ainriail agus foréigean ag rith damhsa ina lán áiteanna. Sa bhliain 1866, dúirt Gobharnóir Mississippi, William Lewis Sharkey, go raibh an dlí ag teip i gcuid mhór den stát agus go raibh baiclí d'iarshaighdiúirí an Deiscirt ag siúl rompu mar ba rogha leo, gan aon duine a bheith ag iarraidh iad a stopadh. Bhí an KKK ag cur tithe trí thine agus ag marú daoine gorma le heagla a chur orthu siúd nár mhaith leo seanchóras cumhachta an Deiscirt.
Le déanaí, chuir an staraí Bob Brewer in iúl go raibh sé barúlach gur réamhtheachtaire don KKK iad Ridirí an Fháinne Órga ("Knights of the Golden Circle"), eagraíocht sa Deisceart a bhí ag iarraidh, ar dtús, cuid de thailte Mheicsiceo, Mheiriceá Láir agus na Cairibe - "an Fáinne Órga" - a fhorghabháil do na Stáit Aontaithe agus córas sclábhaíochta an Deiscirt a chur i bhfeidhm orthu. D'earcaigh na Ridirí a gcuid ball as Nua-Mheicsiceo agus as Texas, agus iad ag bunú grúpaí forairdeallacha le ruathair a thabhairt thar teorainn. Scoireadh an eagraíocht seo roimh dheireadh an Chogaidh Chathartha, áfach. 
Tháinig baill den KKK le chéile i Nashville, Tennessee, sa bhliain 1867, agus ba é ba chuspóir don chruinniú seo ná struchtúr céimlathach a cheapadh don KKK, ionas go mbeadh balleagraíochtaí áitiúla ann agus iad faoi chomandracht na ceanncheathrún náisiúnta. Toghadh Brian A. Scates ina Uachtarán Náisiúnta ar an KKK. Ós iarshaighdiúirí a bhí i bhformhór mór na mball, bhí siad i dtaithí an chineál seo eagraíochtaí, ach go praiticiúil, níor thug na heagraíochtaí áitiúla aird ar shlabhra oifigiúil na n-orduithe. 
Ba é an t-iar-Bhriogáidire-Ghinearál George Gordon a d'oibrigh amach an "Prescript", nó dogma idé-eolaíoch an KKK. Bhí blas láidir air den idé-eolaíocht ar a dtugtar forlámhas an chine ghil. Mar shampla, chaithfí an cheist a chur ar an nua-earcaí, an raibh sé dírithe ar a leithéid de chuspóirí a bhaint amach agus "rialtas an chine ghil" a chur ar bun arís agus "an ceart vótála a thabhairt ar ais do mhuintir an Deiscirt". Le fírinne, áfach, níor baineadh an ceart vótála ach de mhionlach beag na ngeal sa Deisceart, is é sin, iad siúd nár throid in aghaidh an Tuaiscirt nó nár chabhraigh le hArm an Deiscirt go toilteanach. (Bhí a leithéid de rud ann agus an Mhóid Iarainn, nó an "Ironclad Oath", móid a chaithfeadh gach Deisceartach a thabhairt le cead vótála a fháil. Sa mhóid sin, mhionnódh an vótálaí nár throid sé in aghaidh an Tuaiscirt agus nár chuidigh sé le stát na Cónaidhme ar aon nós eile, ach amháin in éadan a thola féin.) 
De réir mar a deirtear, d'inis Gordon do Nathan Bedford Forrest, iar-thrádálaí sclábhaithe agus iar-Ghinearál in Arm an Deiscirt, go raibh a leithéid d'eagraíocht agus an "Ku-Klux Klan" i mbun oibre anois. Is é an freagra a thug Bedford Forrest ná: "Is maith an rud é, tá sé damanta maith. Is féidir linn úsáid a bhaint as leis na Gormaigh a choinneáil san áit is dual dóibh." Cúpla seachtain ina dhiaidh sin, toghadh Bedford Forrest ina Ard-Draoi nó ina "Ghrand Wizard", is é sin, uachtarán náisiúnta an KKK.
Sa bhliain 1868, agus é á cheistiú ag iriseoirí, dúirt Bedford Forrest gurbh iad naimhde an KKK ná na "carpetbaggers", na "scalawags", na "Loyal Leagues" - is é sin, na conarthaí a bunaíodh i stáit éagsúla an Deiscirt lena n-aghaidh siúd a bhí ag comhoibriú leis na húdaráis nua - agus rialtais nua na stát Deisceartach, ó ba iad na Tuaisceartaigh a chuir ar bun iad. D'áitigh Forrest gur chreid a lán de mhuintir an Deiscirt nach mbeadh na Gormaigh sásta a gcuid vótaí a chaitheamh ar mhaithe leis an bPáirtí Poblachtach, ach go bé go raibh lucht na "Loyal Leagues" ag cur dallamullóg orthu. Faoi thionchar Forrest, dúirt iriseoir amháin sa Deisceart nach raibh i gceist leis an "Loyal League" ach KKK na nGormach.
Go praiticiúil, ní raibh an KKK faoi cheannas Forrest agus Gordon. Bhí na craobhacha áitiúla ag gníomhú go neamhspleách, agus ba bheag a mbeann ar an b"Prescript". Bhí siad ag iarraidh cumhacht na ngeal a chur ar bun arís, ach san am chéanna, ba mhinic nach raibh siad ach ag socrú seanfhaltanais phearsanta nach raibh cúiseanna polaitiúla leo. Seo an méid a dúirt an staraí faoi na cineálacha éagsúla de dhaoine a bhí ag glacadh páirte in imeachtaí an KKK san am:
Dúirt an staraí Eric Foner:
Leis an gcuspóir seo a bhaint amach, bhí an KKK ag imeaglú na nGormach nuair a bhí siadsan ag iarraidh oideachas a bhaint amach, vótaí a chaitheamh nó airm a iompar. Chuaigh an KKK ar fud an Deiscirt go tiubh, agus na Poblachtaigh, idir gheal agus ghorm, scanraithe as a meabhair roimh ridirí na róbaí bána. Maraíodh James M. Hinds, a bhí ina bhall de Chomhdháil na Stát Aontaithe, chomh maith le triúr fear a bhí ina mbaill d'oireachtas Charolina Theas agus a lán gníomhaithe polaitiúla eile.
Bhí baill na "Clainne" ag caitheamh púicíní agus róbaí bána le nach n-aithneofaí iad, agus iad ag déanamh a gcuid drochoibre istoíche. Mar sin féin, bhí cónaí ar chuid mhór acu in áiteanna beaga faoin tuath, agus lucht a n-aitheantais in ann sonrú a chur san aghaidh faoin bpúicín. 
Bhí an KKK ag ionsaí Gormaigh a bhí ina mbaill de na "Loyal Leagues", agus iad ag imeaglú Poblachtaigh Dheisceartacha agus daoine a bhí ag obair sna "Freedmen's Bureaus", is é sin, biúrónna a cuireadh ar bun le rilíf agus cabhair a thabhairt do na hiar-sclábhaithe. Nuair a mharaigh siad Gormaigh a bhí ina gceannairí pobail, mharaigh siad daoine a raibh róil éagsúla acu sa phobal. Fágadh clanna móra ina ndílleachtaí, agus chaill na heaglaisí a gcuid ministrí. Bhí Gormaigh á marú ag an KKK duine amháin nó ní ba mhó in aghaidh na seachtaine, mar a thuairiscigh na "Freedmen's Bureaus". Bhí treallchogaíocht armáilte ar siúl, agus na mílte Gormaigh ag fáil bháis dá deasca. Cuireadh léirsithe polaitiúla ar bun nach raibh cúis shoiléir leo, ach nuair a d'iompaigh léirsiú den chineál seo ina chíréib, d'fhág sé i bhfad níos mó Gormaigh ná Geala sínte marbh ina dhiaidh. Thagadh lucht na bpúicíní ag scaoileadh urchair isteach na fuinneoga nó ag cur tithe trí thine, cé go raibh daoine daonna istigh. Má bhí an obair ag éirí go maith le feirmeoir gorm, tháinig an KKK le hé a ruaigeadh as a chuid tailte. 
Bhí foréigean an KKK dírithe ar a gcuid vótaí a bhaint de na Gormaigh. Maraíodh nó gortaíodh níos mó ná dhá mhíle duine i Louisiana i rith an chúpla seachtain roimh thoghcháin an Uachtaráin i Mí na Samhna 1868. Cé go raibh tromlach Poblachtach 1,071 duine cláraithe i bparóiste St. Landry, níor caitheadh oiread is aon vóta Poblachtach amháin sna toghcháin féin, chomh scanraithe is a bhí na daoine i ndiaidh na ndúnmharuithe. Ba iad na Daonlathaigh Gheala a vótáil in aghaidh Ulysses Grant. Mharaigh nó ghortaigh an KKK níos mó ná céad Poblachtach gorm, agus iad á seilg ar fud na gcoillte mar a bheadh ainmhithe iontu. Tógadh triúr príosúnach déag amach as an gcarcair áitiúil agus maraíodh le hurchair iad, agus thángthas ar mholl 25 duine marbh amuigh sna coillte nach raibh ach leath-adhlactha. Chuir an KKK d'fhiacha ar na daoine a gcuid vótaí a chaitheamh i bhfách leis na Daonlathaigh, agus ansin, fuair na daoine a theastas sin ón KKK.
I Mí Aibreáin 1868, bhí gobharnóir nua le toghadh i Georgia. Chaith muintir Chontae Columbia 1,222 vóta ar son an Phoblachtaigh Rufus Bullock. Nuair a gheal lá na dtoghchán Uachtaránachta, áfach, ní raibh de mhisneach ach in aon duine amháin vótáil i bhfách le Ulysses S. Grant, agus an sceimhle a bhí curtha ag an KKK i muintir an cheantair san idirlinn. 
Mharaigh lucht an KKK níos mó ná 150 duine gorm in aon chontae amháin i bhFlorida, agus fuair na céadta eile bás i gcontaetha eile an Stáit chéanna. 
Ní raibh an KKK i dtuilleamaí an fhoréigin amháin. Bhí siad ábalta bagairt nó áitiú ar na daoine geala a bhí ag múineadh páistí gorma nó ag cur in aghaidh chuspóirí na "Clainne" ar dhóigh éigin eile. Mar shampla, i Mí na Márta 1871, fuair múinteoir mná dar shloinne Allen cuairteoirí oíche a raibh éadaí bána agus púicíní orthu. Ba as Illinois don Mháistreás Allen, agus scoil aige i gCotton Gin Port, Contae Monroe, Mississippi. Cé go raibh na fir seo á n-iompar go múinte béasach, bhí siad ag iompar airm thine, agus d'áitigh siad ar an Máistreás go neamh-dhébhríoch go gcaithfeadh sí éirí as an múinteoireacht agus an contae a thréigean chomh luath agus ab fhéidir. Dúirt siad léi, chomh maith, nach dtabharfaidís an dara rabhadh. Thuig an Mháistreás cá raibh a leas féin, agus ghread sí léi as an gcontae láithreach bonn.
Faoin mbliain 1868, dhá nó trí bliana i ndiaidh bhunú an KKK, thosaigh ag maolú ar ghníomhaíocht na heagraíochta. Bhí a lán polaiteoirí tábhachtacha sa Deisceart den tuairim nach raibh an KKK ach ag fíorú a dtuairimí siúd sa Tuaisceart nach raibh fonnmhar an Deisceart a chur á rialú ag a mhuintir féin in athuair. Thairis sin, thosaigh gnáthchoirpigh ag baint úsáide as feisteas an KKK le cuma na polaitíochta a chur ar a gcuid coireanna, ionas nach bhféadfaí an dlí a chur orthu gan lucht tacaíochta an KKK a spreagadh chun agóide. Bhí polaiteoirí áirithe, ar nós B. H. Hill ó Georgia, ag áitiú gurbh iad na Tuaisceartaigh féin a d'eagraigh an KKK, le go mbeadh siocair acu an chumhacht a choinneáil acu féin.
Ba iad iarshaighdiúirí Arm an Tuaiscirt i gContae Blount, in Alabama, a d'eagraigh an chéad dream frithbheartaíochta in aghaidh an "Ku Klux Klan". Bhagair siad ar bhaill an KKK go n-agróidís díoltas orthu dá leanfadh an KKK ag ionsaí daoine a bhí dílis do rialtas na Stát Aontaithe agus ag cur teampaill agus scoileanna Gormacha trí thine. Chuaigh na Gormaigh féin faoi arm lena muintir a chosaint i mBennettsville, Carolina Theas, agus iad ag déanamh patróil ar na sráideanna.
Thosaigh muintir na Stát Aontaithe ag iompú in éadan an "Klan", cé go raibh polaiteoirí Daonlathacha ar an leibhéal náisiúnta féin ag déanamh gurbh fhéidir nach raibh a leithéid de rud agus an KKK ann ar aon nós, agus gurbh iad gobharnóirí Poblachtacha an Deiscirt a chum is a cheap an "Klan" ó thús deiridh. Mar sin féin, thosaigh stáit Dheisceartacha ag reachtú dlíthe le srianta a chur leis an g"Klan".
I Mí Eanáir 1871, chuir John Scott, Seanadóir Poblachtach ó Pennsylvania, gairm chruinnithe ar choiste Comhdhála le fianaise a bhailiú faoi ainghníomhartha an KKK. Thug an coiste cluas éisteachta do dháréag finné is dhá scór ar fad, agus breacadh síos dhá imleabhar déag d'fhianaise scanrúil. I Mí Feabhra, chuir Benjamin Franklin Butler, iar-Ghinearál Tuaisceartach agus ball de Chomhdháil na Stát Aontaithe ó Massachusetts, an Bille in aghaidh an KKK faoi bhráid na Comhdhála, agus ar ndóigh, más fíor nár thug Daonlathaigh ghealchraicneacha an Deiscirt mórán grá do mo dhuine roimhe sin féin, bhí fuath na ndaol acu air ina dhiaidh seo. Nuair a bhí an tAcht á chardáil ag an gComhdháil, phléasc tuilleadh trioblóidí amach sa Deisceart, agus is é an tátal a baineadh as sin go coitianta ná go raibh gá leis an dlí seo i ndáiríre. Bhí an foréigean chomh dona is gur iarr gobharnóir Carolina Theas ar an rialtas feidearálach saighdiúirí a chur chuige le go bhféadfadh sé an stát a choinneáil faoi smacht. Chuaigh ródach agus éirleach ar áras na cúirte i Meridian, Mississippi, chomh maith, agus b'éigean d'fhear ghorm amháin a bhí ina ionadaí stáit ansin éalú go dtí na coillte taobh amuigh den chathair le teacht slán ó na círéibeadóirí.
Sa bhliain 1871, shínigh an tUachtarán Ulysses S. Grant bille an Bhuitléaraigh. Anois, bhí dlí ann a d'fhéadfaí a chur ar an KKK. Le cuidiú an achta seo, bhí na húdaráis in ann baill de chuid an KKK a chur os coinne an dlí ag cúirteanna feidearálacha, in áit chúirteanna Stáit, agus ó bhí Gormaigh ina ngiúróirí ina lán cúirteanna feidearálacha (murab ionann agus cúirteanna Stáit sa Deisceart), ní raibh seansanna maithe ag na ciontóirí teacht slán. Fíneáladh nó príosúnaíodh na céadta baill de chuid an KKK le linn na cniogbheartaíochta in aghaidh na heagraíochta.
Cé go raibh Forrest ag déanamh gaisce as an KKK mar eagraíocht náisiúnta, agus é ag áitiú go raibh breis is leathmhilliún duine ina mbaill de is go bhféadfadh sé féin fórsa dhá scór míle duine a shlógadh i gceann chúig lá, ní raibh eagraíocht cheart ann: ní raibh liostaí ballraíochta ann, ní raibh cumainn áitiúla ann a thabharfadh aird ar na horduithe ó lárionad nó ó cheanncheathrú náisiúnta, agus ní raibh oifigigh áitiúla ann a bheadh páirteach i struchtúir ar leibhéal náisiúnta. Má toghadh duine éigin ina cheann urra nó ina thaoiseach ar bhrainse áitiúil nó réigiúnach, is minic nach raibh ann ach céim oinigh agus nach raibh tionchar ar bith ag an "taoiseach" seo ar a raibh idir lámhaibh ag na fir óga fhiáine. 
Sa bhliain 1870, dhearbhaigh giúiré mór feidearálach go hoifigiúil gur eagraíocht sceimhlitheoireachta ab ea an KKK. D'eisigh an giúiré na mílte díotálacha faoi na coireanna sceimhlitheoireachta a bhí déanta ag an KKK. Cuireadh an dlí ar a lán baill de chuid na "Clainne", agus d'éalaigh cuid eile acu ó na réigiúin sa Deisceart a bhí faoi dhlínse an dlí fheidearálaigh. Tháinig ordú ó Bedford Forrest chomh luath leis an mbliain 1869 an KKK a scor mar eagraíocht, agus é ag maíomh go raibh an eagraíocht ag dul ar strae ón gcuspóir "uasal" agus ag dul le coiriúlacht shuarach. Níor thug na dronga áitiúla aird ar an ordú seo, áfach, agus má chuaigh an KKK in éag ina dhiaidh sin, ní scor tobann a bhí ann ach meath de réir a chéile.
Nuair a rinne gnáthbhithiúnaigh coireanna comónta faoi bhratach an KKK, is annamh a bhac na húdaráis áitiúla leis an dlí a chur orthu. Pé scéal é ní raibh giúróirí gorma ann, agus má bhí linseáil faoi chaibidil, ní dhaorfadh na giúiréithe geala aon bhall den KKK, ó bhí eagla ar na giúróirí roimh dhíoltas na g"Klansmen" áitiúla. 
Is léir go raibh cuid de na giúróirí breá sásta le "dlí Uí Loingsigh" mar dhóigh leis na Gormaigh a choinneáil faoi smacht. Ina lán stát ní raibh na húdaráis fonnmhar chun an mílíste gorm a shaighdeadh faoin KKK, ó shíl siad go gcuirfeadh sin míchompord ar na geala. Nuair a chuaigh William Holden, Poblachtach a bhí ina Ghobharnóir ar Charolina Thuaidh, i dtuilleamaí an mhílíste leis an KKK a smachtú sa bhliain 1870, ní dhearna sin ach cur le míghnaoi an phobail air. Ceann de na cúiseanna a bhí ann leis an dóigh ar chaill na Poblachtaigh a dtromlach i ndáil reachtaíochta an stáit go gairid ina dhiaidh sin, cé go raibh cúiseanna eile ann. Cibé scéal é, nuair a fuair na Daonlathaigh an tromlach, tháinsigh siad Holden agus bhain siad an Ghobharnóireacht de.
Sna 1870idí, tháinig meath ar an KKK, go háirithe nuair a thosaigh breithiúna fuinniúla ar nós Amos Tappan Ackerman ag cur an dlí ar na daoine a bhí tar éis coireanna a dhéanamh faoi bhratach an KKK. Níor chuir sin deireadh leis an bhforéigean ciníoch, áfach, nó tháinig dreamanna cosúla eile in áit an KKK, ar nós na "Red Shirts" agus an "White League".
Bhí an "White League" gníomhach i Louisiana, agus ba iad Mississippi agus an dá Charolina na stáit ina raibh na Léinte Dearga ag obair. Bhí feachtas oscailte idir lámhaibh acu leis na postanna poiblí a bhaint de na Poblachtaigh, agus san am chéanna, bhí siad ag imeaglú agus ag marú vótóirí gorma agus ag cur isteach ar na Gormaigh agus iad siúd ag iarraidh eagraíochtaí dá gcuid féin a chur ar bun nó vótaí a chaitheamh sna toghcháin. Bhí na Léinte Dearga amuigh ag cur a gcatha le linn na canbhásála agus na dtoghchán féin sna blianta 1874 agus 1876, agus chuidigh siad leis na Daonlathaigh Choimeádacha teacht i gcumhacht arís sa bhliain 1876.
Go gairid ina dhiaidh sin, sa chaingean úd "Na Stáit Aontaithe in aghaidh Cruikshank" (1875), tháinig an Chúirt Uachtarach ar an gconclúid nár bhronn an "Force Act" ón mbliain 1870 na cumhachtaí ar an Rialtas Feidearálach ladar a chur i gcúrsaí na ndaoine príobháideacha - ní fhéadfadh na húdaráis fheidearálacha tionchar díreach a imirt ach ar na stáit. Mar sin, fágadh na Gormaigh gan sciath chosanta ar bith ar lucht rialtais na stát aonair, agus ní raibh na stáit sásta cosc a chur ar ainghníomhartha na ndaoine aonair agus na ndreamanna paraimíleata.
Tharla an trí rud seo sa bhliain 1915, agus dlúthbhaint acu le chéile:
Rinne an stiúrthóir D.W.Griffith an-idéalú ar an KKK ar an scannán "The Birth of a Nation". Bhí an scannán bunaithe ar an dráma úd "The Clansman" agus ar an úrscéal úd "The Leopard's Spots", a tháinig ó pheann an scríbhneora Thomas Dixon Jr. Ba as an Deisceart do Dixon féin, agus tháinig sé i mbun a mhéide le linn na hatógála i ndiaidh an chogaidh chathartha. Cosúil lena lán daoine geala ón Deisceart, bhí sé barúlach gur imir trúpaí an Tuaiscirt díoltas thar an gceart ar an Deisceart le linn na hatógála, agus theastaigh uaidh tuiscint na nGeal ón Deisceart ar an atógáil a chur os comhair mhuintir an Tuaiscirt. Nuair a rinne Griffith a scannán, d'éirigh le Dixon go gleoite a chuid cuspóirí a bhaint amach. Bhí an Ku Klux Klan faiseanta anois.
Mar a dúradh, is as an scannán seo a tháinig a lán siombailí agus searmanas a shamhlaítear leis an "gClann" inniu, cosúil leis an leagan "caighdeánaithe" de na róbaí bána agus, fiú, an dóigh a gcuirtear an chros trí thine leis na naimhde a imeaglú. Le fírinne, bhí an scríbhneoir Dixon an-doirte do shaothar Walter Scott agus ar an íomhá rómánsach de chultúr na sean-Alban a bhí á craobhscaoileadh ag Scott. Mar sin, rinne sé cineál "treibh Albanach" i stíl Scott den Ku Klux Klan ina chuid saothar, agus fuair sé spreagadh do na deasghnátha féin ó úrscéalta Scott.
Nuair a bhí "The Birth of a Nation" ag imeacht ar na pictiúrlanna, thuairiscigh na nuachtáin ar fud na tíre go bhfuair an scannán moladh ón Uachtarán Woodrow Wilson, a bhí ina staraí acadúil freisin, agus is follasach go ndeachaigh na tuairiscí seo chun sochair don scannán. Bhí tagairtí do mhórshaothar Wilson, "History of the American People", le feiceáil ar an scannán fosta le craiceann na fírinne léannta a chur air. Tuairiscíodh go bhfaca Wilson an scannán sa Teach Bán, agus gurbh é an breithiúnas a thug sé air ná: "Shílfeá go raibh an stiúrthóir ag scríobh staire le splanc thintrí, agus is é an t-aon locht amháin a fhaighim ar an scannán go bhfuil an oiread sin fírinne ann." ("It's like writing history with a lightning, and my only regret is that it is all so terribly true.") Bhí an chuma ar na focail seo go raibh Wilson ag tacú leis an scannán, go háirithe le taobhshúil ar a chuid tuairimí i dtaobh an KKK agus cheisteanna an chine. Spreag breithiúnas Wilson díospóireacht agus conspóid ar an toirt, agus sa deireadh b'éigean dó ráiteas seachantach a eisiúint leis an bhfaobhar a bhaint de na focail gan iad a shéanadh i gceart.
Scéal eile a chuidigh le hathbheochan an KKK ab ea scéal Leo Frank. Ba é Leo Frank an t-aon Ghiúdach amháin a linseáladh sna Stáit Aontaithe riamh. Bainisteoir monarchan a bhí ann, agus é ionchúisithe i mbanéigniú agus i ndúnmharú Mhary Phagan, cailín trí blian déag d'aois a bhí ag obair i monarcha Frank. Cuireadh an dlí ar Frank faoi dheifir agus daoradh chun báis é, ach go gairid i ndiaidh na trialach tháinig fianaise nua chun solais a bhí ag tabhairt le fios nach raibh Frank ciontach i ndiaidh an iomláin. Mar sin, d'iomalartaigh gobharnóir Georgia, John M. Slaton, an pionós báis go príosúnú saoil, agus dóchas aige go ndaorfaí an t-amhrastach nua, Jim Conley, sa deireadh. Fuadaíodh Frank as an bpríosún, áfach, agus linseáladh ar an 17 Lúnasa 1915 é i bhFrey's Gin, trí chiliméadar soir ó Marietta, Georgia.
Bhain Thomas E. Watson, polaiteoir agus foilsitheoir ó Georgia an-ghaisneas as triail Frank ina chuid iarrachtaí féin leis an KKK a athbhunú. Bhí sé ina eagarthóir ar an iris úd "The Jeffersonian" agus é in ann an-tionchar a imirt ar thuairimí an phobail i Georgia. Ar an iris, bhí sé ag gríosú na sluaite chun Frank a linseáil, agus i ndiaidh na linseála, ghlac sé buíochas leo go raibh a leithéid de ghníomh "gaisce" déanta acu. Fear mór le rá a bhí i Watson i saol polaitiúil Georgia le fada. Thosaigh sé a réim i bPáirtí na bPobalóirí nó an "Populist Party", a raibh tréithe áirithe Sóisialachais le haithint ar a chlár oibre. Nuair a chuaigh sé féin chun rachmais agus chun saibhris, áfach, d'iompaigh Watson in aghaidh gach cineál Sóisialachais, agus chuir sé béim ar an bhfrith-Ghiúdachas agus ar an bhfrith-Chaitliceachas feasta ina chuid tuathghríosóireachta. Sin é an tuige ar ghlac sé páirt in athbhunú an KKK fosta.
D'fhógair William J. Simmons athbhunú an "Ku Klux Klan" i Stone Mountain, Georgia, ar an 25 Samhain 1935 ó mhullach an tsléibhe óna bhfuair an áit a hainm. Cuireadh cros trí thine, agus mhóidigh na fir dílseacht do Nathan Bedford Forrest II, garmhac an ghinearáil a chuir tús leis an gcéad "Chlann". I measc na ndaoine a bhí i láthair, bhí seanfhir a ghlac páirt i ngníomhaíocht na chéad "Chlainne" nuair a bhí siad óg.
Dúirt William Simmons go bhfuair sé inspioráid ó "Phrescript" na chéad Chlainne. Sa doiciméad seo, cuireadh cuspóirí na heagraíochta i bhfocail ar dhóigh shollúnta idéalach, ach mar is eol dúinn, níor thug craobhacha na chéad Chlainne aird ar bith ar na prionsabail idéalacha san obair a bhí idir lámhaibh acu go praiticiúil. Bhí siad ag imeacht rompu ag ionsaí agus ag marú daoine macánta, agus iad ag caitheamh púicíní le lámh thapaidh an dlí a sheachaint, rud nach raibh cuma na crógachta ná na saighdiúireachta air.
Nuair a tháinig borradh faoin dara KKK, bhí na Gormaigh díreach ag déanamh imirce go dtí stáit an Tuaiscirt, rud a tharraing caismirt shóisialta. San am chéanna, bhí lucht imirce ag teacht isteach ó thíortha Caitliceacha na hEorpa, agus níor thaitin an fhorbairt seo leis na Protastúnaigh Angla-Shacsanacha, ar ndóigh. Ba iad na cathracha móra tionsclaíochta fócas gníomhaíochta an dara KKK, nó ba ansin ba mhó a bhí na dreamanna eitneacha éagsúla in iomaíocht faoi jabanna. Mar sin, ba é an Tuaisceart, seachas an Deisceart, an réigiún ba mhó tinrimh i ré an dara KKK.
San am sin, ní raibh córas leasa shóisialta ar bith ann, agus mar sin, fuair an lucht oibre riachtanach cuallachtaí nó eagraíochtaí bráithreachais a bhunú a chinnteodh cuidiú do na baill agus dá dteaghlaigh in am an ghátair - mar shampla, má bhí fear oibre ina chomhalta de chuallacht den chineál seo, d'fhéadfadh sé a bheith ina mhuinín go gcoinneodh an chuallacht bia agus beatha lena bhean is lena chlann, dá bhfaigheadh sé bás nó dá gcuirfeadh galar nó timpiste ó obair é. Bhí William Simmons, bunaitheoir na dara Clainne, ina bhall de dhá chuallacht déag éagsúla, agus rinne sé aithris ar na cuallachtaí agus é ag eagrú na Clainne. 

B'é Theuderich (nó "Thierry Ier" i bhFraincis) an mac ba shine a bhí ag an Rí Clóbhis I, Rí na bhFranc. Rugadh é idir na blianta 485 go 490 agus fuair sé bas sa bhliain 534. Níl eolas ar bith againn maidir ó thaobh a mháthair de. Fuair sé Metz sa bhliain 511 mar oidhreacht tar éis bás a athair. De réir nós na Sailíneach, roinneadh an Ríocht idir na ceithre mic a bhí fágtha agus dá réir sin, fuair na mic eile: Clodomir in Orléans, Childebert i bPáras, Clotaire i Soissons.
Go luath ina réimeas, chuir sé a mhac Théodebert chun troid in aghaidh an Rí Lochlannach Chlochilaich (nó Hygelac de réir Béowulf).

Is cathair i dtuaisceart na Fraince í Lille, príomhchathair "Lille-Metropole". Tá sí ar an gceathrú limistéar ceannchathartha is mó sa Fhrainc. Tá Lille suite cois Deûle agus í gar do theorainn na Beilge. Is í príomhchathair réigiúin an Nord-Pas de Calais í agus is í príomhchathair an "départment" Nord í freisin.
Bhí 226,800 duine ina gcónaí sa chathair sa bhliain 2005 agus bhí 1,091,438 duine ina gcónaí in "Lille-Metropole".
Is crosbhealach tábhachtach í Lille i gcóras iarnród na hEorpa - bíonn an Eurostar ag stopadh ann idir Londain agus Páras agus baineann an chathair le gréasán iarnród mórluais na Fraince freisin.

Is imreoir sacair é Mark Robinson (r. 24 Iúil, 1981 i nGuisborough, Sasana). Imríonn sé faoí láthair le Gainsborough Trinity.

Ón 11 Meán Fómhair, 2007

Is imreoir sacair Éireannach é Cillian Sheridan a rugadh i gCoill an Chollaigh, Contae an Chabháin, ar 23 Feabhra 1989. Imríonn sé faoi láthair le Ceiltigh Ghlaschú.

Is baile beag í Coill an Chollaigh (Béarla: "Bailieborough", ó ainm an phlandálaithe a bhunaigh an baile sa seachtú haois déag), i gContae an Chabháin in Éirinn. Tá sí suite ar an áit ina thagann na bóithre réigiúnacha R165, R191 agus R178 le chéile.

Gan aon fheoil a bheith i gcothú duine is ea an veigeatóireachas. Glacann daoine an nós ar chúiseanna éagsúla - mar sampla, eitice, éiceolaíocha, nó reiligiúnda, srl. Is feoilséantóirí na daoine a leanann an feoilséanadh. 
Tá daoine feoilséantacha a itheann táirgí ainmhithe cosúil le bainne is uibheacha, ach iad siúd a shéanann uibheacha, bainne is a fhotháirgí, agus feoil, is veigeáin (nó fíor-veigeatóirí) iad. Ní itheann cuid de na veigeatóirí táirgí déiríochta (.i. bainne, cáis, im, srl.), uibheacha, nó mil ach a oiread 
Féadfaidh an cothú feoilséantach a bheith níos sláintiúla ná cothú iliteach de bhrí go mbíonn níos lú saille ann, agus níos mó snáithíní is micreachothaitheach frithocsaídithe. Deirtear go bhfuil nasc ann idir feoil a ithe agus galar croí, mar aon le hailse sa phaincréas, san éasafagas, sa bholg agus sa stéig. 
Níl mórán míbhuntáistí leis, ach amháin go mb'fhéidir go mbeidh easpa éigin iarainn fheidhmigh ann. 
Maidir le veigeánachas, bíonn easpaí suntasacha ina leithéid de chothú, áfach, mar nach mbíonn dóthain cailciam, iarainn, since, nó vitimín B12 ann, agus is gá do veigeáin forlíonta cuí a thógaint. 
Séanann cuid eile feoil ar son an chomhshaoil.
Tá daoine éigin ina bhfeoilséantóirí as ucht a gcreidimh. Mar shampla, tá sé de nós ag Caitlicigh staonadh ón bhfeoil ar Aoine an Chéasta. 
Tá Indiaigh agus Búdaithe ann nach n-itheann feoil leis na mílte bliain anuas, toisc gur idéal sa Hindúchas agus sa Bhudaíochas foréigean a sheachaint i leith gach créatúr beo.
B'fhéidir nach bhfuil feoil le fáil. Mar shampla in Éirinn, i gceantair chósta nó oileáin is mó a mhair pobail na Gaeltachta anuas go dtí ár n-aois féin,; "is dócha go bhféadfaidís dul gan feoil gan fadhb toisc go raibh go leor iasc acu ach ní fhéadfaidís staonadh ón iasc mar nach mbeadh mórán eile le n-ithe acu ina áit".

Teanga idirnáisiúnta is ea an teanga Esperanto (baineann Gaeilgeoirí áirithe úsáid as an leagan Sprantais freisin). 
Tá an teanga Esperanto níos fusa le foghlaim ná aon teanga eile. Is féidir an gramadach go léir a scríobh ar aon leathanach amháin. 
Chuir dochtúir Polannach, Ludwig Zamenhof, tús leis an teanga sa naoú céad déag agus tá sí ar úsáid ar fud an domhain anois. 
An chéad ainm a bhí ar an teanga ná "Internacia Lingvo", "an teanga idirnáisiúnta", ach d'fhoilsigh Ludwik Zamenhof an chéad téacsleabhar faoin ainm cleite "Doktoro Esperanto", "An Dochtúir Dóchasach", agus sa deireadh d'éirigh sé coitianta an t-ainm Esperanto a thabhairt ar an teanga féin. 
Is é is brí leis an ainm Esperanto ná "duine dóchasach" ("esper-" "dóchas", -ant- = rangabháil na haimsire láithrí, agus -o = ainmfhocal). Dochtúir a bhí i Zamenhof a bhí an-bhuartha faoin dóigh a raibh na daoine ag baint na céille míchirte as focail a chéile, ó bhí siad leathdhall ar theangacha a chéile. 
D'fhás Zamenhof, ar Ghiúdach é féin, aníos i mBiałystok in Oirthear na Polainne, áit a labhraítí Giúdais, Rúisis, Bealarúisis agus Polainnis, agus é an-mheabhrach ar dheacrachtaí an ilteangachais mar sin. Leis an bhfadhb seo a leigheas, cheap sé an teanga Esperanto ag deireadh na naoú haoise déag. Ar an 26 Iúil 1887 a foilsíodh an chéad téacsleabhar Esperanto i Vársá sa Pholainn - cuid den Rúis san am sin, áfach. 
Is í an teanga Esperanto an t-aon teanga bheo ar féidir a lá breithe a shocrú go cruinn, mar sin. Is é an rud a theastaigh ó Zamenhof go mbeadh teanga neodrach idirnáisiúnta ann chun an caidreamh idir na náisiúin a fheabhsú agus a dhéanamh níos fusa, agus go gcuirfí cainteoirí ó chúlraí teanga éagsúla ar chomhchéim. 
Athrú radacach a bhí i gceist aige: seachas an Béarla a bhrú ar lucht na Gaeilge i gcónaí, mar shampla, bheadh teanga neodrach a thabharfadh comhchearta do Bhéarlóirí is do Ghaeilgeoirí, agus mar sin chuirfí deireadh le brú na dteangacha móra ar na mionteangacha. 
An idirtheangeolaíocht a thugtar ar an mbrainse den teangeolaíocht a bhíonn ag plé leis an gcumarsáid idirnáisiúnta, is leis an teanga Esperanto go príomha. 
Tá formhór na bhfocal sa teanga bunaithe ar an Laidin, ar an bhFraincis, ar an nGearmáinis agus ar an mBéarla, agus tá gramadach na teanga rialta go hiomlán. Tá córas cumtha focal na teanga bunaithe ar an táthú rialta, cosúil leis an Tuircis agus an Ungáiris. Is féidir na céadta mílte focal a chumadh le líon teoranta fréamhacha agus timpeall 40 réimír is iarmhír, is tá 17 míle fréamh san fhoclóir aonteangach Esperanto is mó, ar a dtugtar an PIV/"Plena Ilustrita Vortaro" - foilsíodh an leagan ba déanaí sa bhliain 2002.
Is fusa i bhfad Esperanto a fhoglaim ná aon teanga bheo eile: is ionann mí Esperanto agus bliain Fraincise nó Gearmáinise. Is féidir le duine í a fhoghlaim ón idirlíon gan mhúinteoir, féach lernu.net. 
Thairis sin, chruthaigh sraith turgnamh ón mbliain 1921 i leith go gcabhraíonn gearrchúrsa Esperanto, timpeall 100 uair an chloig, leis an bhfoghlaimeoir teangacha eile a thógáil go tapa, féach anseo, tionscadal ina bhfuil Esperanto á múineadh i 5 scoil i Sasana is in Oileán Mhanann le dhá chuspóir: 
a) feasacht teanga a ardú; 
b) daltaí a ullmhú chun teangacha eile a fhoghlaim. 
Cothaíonn luas na foghlama in Esperanto féin-mhuinín na mac léinn, go háirithe sa tromlach nach bhfuil luí ar leith le teangacha acu. Is mór a d'fhéadfadh a leithéid cabhrú le múineadh na Gaeilge don 70% de dhaltaí bunscoile, dar le taighde John Harris, nach n-éiríonn leo aon dul chun cinn suntasach a dhéanamh sa Ghaeilge i láthair na huaire.
Meastar go bhfuil tuairim is dhá/trí mhilliún duine ag labhairt Esperanto ar fud an domhain inniu. 
I samhradh an bliana 2008 d'fhoilsigh Mondial, Nua-Eabhrac leabhar 728 leathanach a thugann léiriú beag ar mhórshaibhreas na bunlitríochta Esperanto, "Concise Encylopedia of original Esperanto Literature 1887-2007" leis an Dr Geoffrey Sutton, féach . 
Seo cuid de scríbhneoirí clasaiceacha Esperanto: Na filí Kalmán Kalocsay agus Julio Baghy ón Ungáir, William Auld ó Albain, Jorge Camacho ón Spáinn, Marjorie Boulton ó Shasana, Gaston Waringhien agus Raymond Schwarz ón bhFrainc, Leon Deij ón Ísiltír, Baldur Ragnarsson ón Íoslainn, Edmond Privat ón Eilvéis, Lajos Tárkony ón Ungáir; na húrscéalaithe agus gearrscéalaithe Trevor Steele ón Astráil, Spomenka Štimec ón gCróáit, Karolo Piĉ ó Phoblacht na Seice, John Francis ó Albain, Miguel Fernández ón Spáinn; na haistithe Fernando de Diego ón Spáinn, Eugene de Zilah ón Ungáir, Gaston Waringhien agus a lán eile.
Tá togha litríocht an domhain aistrithe go hEsperanto agus, murab ionann is aistriúcháin go dtí na mórtheangacha, is iad na cainteoirí dúchais a aistríonn a gcuid litríochta féin go hEsperanto: Ungáirigh, mar shamhpla, a aistríonn litríocht na hUngáirise go hEsperanto, is ní Béarlóirí nó Frainciseoirí a d'fhoghlaim Ungáiris. Tá leagan spéisiúil de "Chúirt an Mheán-Oíche" aistrithe go hEsperanto ag an Ollannach ilteangach Albert Goodheir, mar shampla, chomh maith le cuid mhaith d'fhilíocht an Ríordánaigh, a d'aistrigh Meva Maron. D'aithin "PEN International" Esperanto mar theanga liteartha i 1993. 
Is suntasach go raibh Esperanto ag beirt díobhsiúd a shínigh Forógra na Poblachta le linn Éirí Amach 1916: Séamus Ó Conghaile agus Joseph Mary Plunkett. 
Craolann Raidió na Síne is Raidió na Polainne cláracha in Esperanto gach lá, is craolann tíortha eile mar an Vatacáin, an Iodáil, Cúba, an Eastóin cúpla uair sa tseachtain in Esperanto. D'oscail Leas-Phríomh-Aire na Slóváice, Dušan Čaplović, comhdháil faoi bheartas teanga na hEorpa i mBratislava an 24 Samhain 2006, a raibh Esperanto mar cheann de na 4 theanga oibre inti. Bíonn cruinniú éigin Esperanto ar siúl áit éigin sa domhan gach lá, ach is í an chomhdháil rialta is mó an UK/"Universala Kongreso", a thionóltar i dtír éagsúil gach bliain ag deireadh Iúil/tús Lúnasa, is a thugann 2-3,000 duine ó bhreis is 70 tír le chéile. I Firenze na hIodáile a bhí UK na bliana 2006, i Yokohamo na Seapáine i 2007, i Rotterdam i 2008, i mBialystok na Polainne i 2009 agus i Havána, Cúba i 2010. I Maribor na Slóivéine a bhí EEU-Kongreso (comhdháil d'eagrais náisiúnta Esperanto na 27 bhallstát san Aontas Eorpach) na bliana 2007. D'eagraigh EEU comhdháil faoin oideachas dátheangach agus ilteangach sa Bhruiséil i mí na Nollag 2008. I Herzberg am Harz na Gearmáine, a d'athraigh a hainm go hoifigiúil i 2006 go "Herzberg-die Esperanto-Stadt" (cathair Esperanto), a tionóladh EEU-Kongreso na bliana 2009, agus i nGaillimh a bheidh EEU-Kongreso na bliana 2012, i mí Iúil. 
An tOllamh Probal Dasgupta, teangeolaí i gCalcutta na hIndia, atá mar uachtarán ar an UEA/"Universala Esperanto-Asocio", agus an Dr Seán Ó Riain , taidhleoir Éireannach sa Bhruiséil, atá mar uachtarán ar an EEU/"Europa Esperanto-Unio" . Sa bhliain 2004 toghadh an chéad chainteoir líofa Esperanto go Parlaimint na hEorpa, an Polannach óg, Małgorzata Handzlik, agus atoghadh i 2009 í. Bhuail Uachtarán Pharlaimint na hEorpa, an tOllamh Jerzy Buzek, le toscaireacht ó EEU an 13 Eanáir 2010. 
"Ár nAthair" in Esperanto, mar atá le feiscint in Esperanto ar bhalla Iarúsailéim:

Is rac-bhanna Meiricéanach é Paramore as Franklin, Tenessee. Tháinig Hayley Williams, Josh Farro agus Zac Farro le chéile timpeall 2002 nuair a chorraigh Hayley Williams ó Meridian, Mississippi go dtí Franklin, Tennessee. Scaoil siad a n-albam tus, "All We Know is Falling", i 2005 ar an lipéad Fueled By Ramen. Scaoil siad a n-dara albam, "Riot!", i 2007, agus fuair sé deimhniúcháin platanam in Eirinn. 
Tháinig Taylor York istigh sa banna mar giotáraí rithim i 2008. 
Scaoileadh a dtriú albam, "Brand New Eyes", i 2009, a gcéad leis giotáraí nua Taylor York. Fuair sé deimhniúcháin platanam in Eirinn fresin. 
D'fhág na deartháir Farro, Josh agus Zac, an banna i 2010 agus fuair Taylor York an seasamh mar giotáraí ar thoraidh. 
Scaoil siad an súgartha leathnaithe "Singles Club" sa geimhreadh 2011, a gcéad scaoileadh gan na deartháir Farro, lena n-áirítear an singil "Monster" ó an scánnáin "Transformers: Dark of the Moon".
Tá Paramore faoi ​​láthair a thaifeadadh a n-album nua.

Is imreoir sacair é Rory Delap (rugadh é ar an 6 Iúil 1976 i Sutton Coldfield, Sasana). Tá cáil air mar gheall ar an gairmréim fhada atá caite aige sa chluiche. Tá Delap ag imirt le Stoke City faoi láthair.
Thosaigh Delap ghairmréim mar chosantóir ach nuair a bhí ar an foireann de Derby City de Jim Smith. Bhí sé athláimhe sa seasamh eile. Nil aon seasamh is fearr aige mar tá sé an ildánach. Ach, ta sé an-mhaith ar an ceart. Nuair a bhog sé ón "Derby County" go "Southampton", bhí sé an bunáite costasach aistriú de an chumann, cheannaigh Southampton é le haghaidh cúig déag milliún. D'imir sé sa nochá seacht cluichí de Premier League le Derby City agus chuir báire sé haon deag. Thosaigh sé a slí bheatha sa chumann áitiúil linn "Carlisle United, agus bhí sé cheannach le Jim Smith mar dhá mhíle euros. Sheinn sé leis le Eire ar fiche do ócáid. Tá cáiliúil aige DeLap mar tá aon de caitheamh is faide aige sa peile. Ach ní raibh roghnaigh é mar an foireann na hEireann mar on cluichí an domhain. Bhí sé as an foireann mar sé seachtain de an seasúr de 2002/03 mar ghortaigh sé a múrnan. Bhí sé uafasach mar Delap agus ghortaigh sé féin arís sa seasúr de 2003/04 nuair a ghortaigh sé a múrnan arís, in aghaidh Leeds United. Filleadh sé go an fhoireann sa Deireadh Fómhair agus bhí sé gnáthóir arís. Ach sa Aibreán, ghortaigh sé a chos arís, áfach, bhuaigh sé "Goal of the Season" mar a fhoireann. 
Idir sin is tráthas, chuaigh Delap a imirt le Mick McCarthy, an bainisteoir le Sunderland, an áit d'imir sé ar sé ócáid idir an séasúr de 2005 agus 2006, ach ghortaigh sé féin. Ach, ní raibh sé imreoir tábhachtach nuair a rinneadh Roy Keane an bainisteoir de Sunderland agus chuaigh sé ar Stoke City ar iasacht sa Deireadh Fómhair 2006. San chead cluiche le Stoke City in aghaidh Sunderland, fulaing sé gortú uafásach agus bhris sé a chos sa dhá áit nuair a bhí sé ag dúshlánach an balla. D'ainneoin a gortú agus an fíric sin bhí sé ar an taobhlíne le an séasúr de 2006 agus 2007, Cheannaigh an bainisteoir de Stoke City é ar an bun buan. Ar an 15 de Iúil 2007, filleadh Delap san cluiche n aghaidh Stoke City agus Newcastle Town F.C. Téigh i bhfeidhm ar an poiblí tar éis ag filleadh de a gortú agus tabhair ardú céime do Delap chuig an Premier League don séasúr 2008/09
Is John Delap é a athair de Rory as Letterkenny agus is Muara Delap é a máthair as Kells. Bhóg sé go Carsile nuair a bhí sé míona d'aois. Is nia de Paddy Delap, an fear gnó cé atá an bainisteoir leis an nuachtánaí, Clark's Newsagent agus an rás de rothaíocht bliantúil a eagrú ar mhaith le taighde ailse. Is drámadóir é a uncaile eile, Anthony, agus tá clú aige mar bhí a dráma ag imirt san Grianán Theatre san bhaile


Is í Kinshasa an chathair is mó i bPoblacht Dhaonlathach an Chongó, agus í ar an gcathair is mó sa tír chomh maith. "Léopoldville" a thugtaí uirthi roimh 1966. Tá sí suite cois Abhainn an Chongó in iarthar na tíre. Sráidbhaile iascaireachta a bhí inti ar dtús, ach is cathair mhór fhuadrach í sa lá atá inniu ann. Tá seacht milliún duine ina gcónaí sa chathair.
Ba é Henry Morton Stanley a bhunaigh an chathair mar ionad trádála sa bhliain 1881, agus baisteadh an t-ainm Leopoldville uirhi in ómós do Rí na Beilge, Leopold II.

Aighneas i gcaidreamh idirnáisiúnta é cogadh, ina bhfuil foréigean eagraithe á úsáid ag aonaid míleata náisiúnta nó grúpaí neamhrialta chun bua míleata a fháil, nó cuspóir áirithe a bhaint amach. Is coimhlint armtha é, idir dhá ghrúpa míleata nó níos mó. 
Tugtar cogadh cathartha ar choimhlint inmheánach, ina cuireann grúpa amháin cogadh ar ghrúpa eile sa stát nó náisiún céanna.

Fair use, tógtha ón Vicí Bhéarla, sonraí anseo: http://en.wikipedia.org/wiki/Image:Christy_Ring.jpg

Is bealach sábháilte agus éifeachtach é vacsaíniú (ar a dtugtar imdhíonadh chomh maith) chun cabhrú leis an gcorp galair áirithe a sheachaint nó chun troid ina gcoinne.
Spreagann na vacsaíní an corp le hantaibheathaigh a tháirgeadh. Is iad na hantaibheathaigh córas cosanta nádúrtha an choirp le troid in éadan galar ionfhabhtaíoch. Tá an t-imdhíonadh ina chuidiú leis an chorp a choinneáil réidh leis an ionfhabhtú a chosc má bhíonn teagmháil ag an duine leis an ghalar.
Déantar vacsaíní ar an iliomad bealaí ag baint úsáide as cuid de fhrídín nó de víreas is cúis le galar. Ní féidir leo an galar a gcosnaíonn siad ina choinne a thabhairt don té a thógann iad, ach go fíorannamh (vacsaín polio béil amháin). Cosnaíonn na vacsaíní a thugtar ag 2, 3 agus 4 mhí d’aois do pháiste ar shé ghalar éagsúla: polaimiailítis, diftéire, teiteanas, triuch, Hib agus meiningeacocúil grúpa C.
Vacsaín a shlogtar.
Seo vacsaín a dhéantar ó víreas beo a mionathraíodh chun nach mbeadh sé baolach níos mó. Ar na vacsaíní beo sa sceideal imdhíonachta do leanaí tá polio béil, MMR agus BCG. Is vacsaíní leo iad fiabhras buí agus sórt amháin den vacsaín tíofóideach.
Seo vacsaíní a dhéantar as cuid den fhrídín agus a chuingrítear le próitéin (e.g. teiteanas nó diftéire). Dá dheasca sin oibríonn na vacsaíní seo níos fearr agus feidhmíonn siad thar tréimhse ama níos faide. Ar na vacsaíní comhchuingeacha sa sceideal imdhíonachta do leanaí tá Hib agus Men C.
Seo vacsaíní a tháirgtear ó fhrídín a mharaítear nó ó thocsain, nó ón dá cheann, nó ag baint úsáide as codanna den fhrídín mar vacsaíní comhpháirteacha nó mar vacsaíní comhchuingeacha.
Seo vacsaíní a dhéantar as tocsain (nimh) atá anois neamhbhaolach. Is vacsaíní le tocsóideach iontu iad diftéire agus teiteanas.
Seo vacsaíní a dhéantar nuair a mharaítear frídín nó víreas is cúis le galar. Ar na vacsaíní maraithe atá sa sceideal imdhíonachta do leanaí tá triuch lánchealach agus polio díghníomhaithe. Is vacsaín maraithe é tíofóideach freisin.

Is stiúrthóir agus scríbhneoir Meiriceánach é Timothy "Tim" William Burton. Ghnóthaigh sé duais cineama an "Golden Globe" le haghaidh an scannáin "Sweeney Todd: The Demon Barber of Fleet Street". Tá stíl dhorcha agus ghotach aige.
D’obair sé leis na haisteoirí Johnny Depp agus Helena Bonham-Carter in a lán scannán, mar shampla: "Edward Scissorhands", "Ed Wood", "Sleepy Hollow", "Charlie agus an Monarchan Seacláide" agus "Corpse Bride". 
Sa bhliain 2007, rinne sé "Sweeney Todd: The Demon Barber of Fleet Street", leis na haisteoirí Johnny Depp agus Helena Bonham-Carter sna príomhpháirteanna. Bhuaigh an scannán duais le haghaidh an "scannán is fearr", agus an "aisteoir is fearr".

Pianódóir agus seinnteoir méarchláir Sasanach a bhí i Richard William Wright (28 Iúil 1943 - 15 Meán Fómhair 2008), ar a bhfuil cáil domhanda mar gheall ar an tréimhse fhada a chaith sé ag seinm leis an mbanna mór le lá Pink Floyd. 
Cé nach raibh sé chomh gníomhaí mar chumadóir is a bhí Syd Barrett, Roger Waters agus David Gilmour, chum sé cuid mhór den cheol ar na halbaim mhóra "Meddle", "Dark Side of the Moon", "Wish You Were Here", agus chomh maith le sin "The Division Bell", ceirnín deireanach an bhanna. 
Ba chomhábhar bunúsach é obair mhéarchláir Wright i bhfuaim an bhanna, agus chuir sé a ghuth le hamhráin uaireanta chomh maith, beo ar an stáitse agus sa stiúideo, mar atá le cloisteáil ar na rianta ""Time", "Echoes" agus "Astronomy Domine"", a bhí cumtha ag Syd Barrett. 
Cuireadh Wright as Pink Floyd sa bhliain 1981, nuair a bhíodar ag obair ar "The Wall", tar éis fadhbanna ina shaol pearsanta agus teannas idir é féin agus Roger Waters, príomhchumadóir an bhanna ag an am. 
Tháinig Wright ar ais níos déanaí, nuair a d'fhág Waters féin, agus chuir sé tús le tréimhse nua rathúil ag comhoibriú le David Gilmour ar cheirníní nua de chuid Pink Floyd, The Division Bell ina measc. Ina dhiaidh sin, lean sé ag seinm le Gilmour ar saothar aonair an ghiotáraí idir 2002 agus a bhás. 
D'éag Rick Wright sa bhliain 2008 tar éis streachailt ghearr le hailse, agus é cúig is trí scór bliain d'aois.

Ba chóir do shíniú a scríobh tar éis gach teachtaireacht a scríobhann tú ar leathanaigh plé sa Vicipéid. 
Is féidir é seo a dhéanamh trí ~~~~ a scríobh ag deireadh do theachtaireachta. Athraíonn na siombail sin go do ainm úsáideora agus an t-am a scríobh tú an teachtaireacht.
Is féidir leat an chnaipe seo a leanas a bhruaigh freisin: 

Is é an Brandywell Stadium staid na foirne sacair Derry City F.C.. Bíonn rásaí con ar siúl ann freisin. Tá sé atá suite i i nDoire i dTuaisceart Éireann. Osclaíodh sa bhliain 1928 é. 7,700 an toilleadh.

Is abhainn í an Aisne in oirdheisceart na Fraince, atá ina chraobh-abhainn d'abhainn na hOise. Tá ainm na habhann seo luaite mar chuid d'ainm an líomatáiste riaracháin "Le département de l'Aisne". Is í foinse na habhann ná foraois na hArgonne gar do Sainte-Menehould. Sreabhann sí ó thuaidh agus ansin siar go dtí go nascann sí le habhainn na hOise gar do Chompiègne. Tá fad cúrsa an na hAisne timpeall 290 ciliméadar. Troideadh trí chath fuilteacha le linn an Chéad Chogaidh Dhomhanda i ngleann na hAisne.

Is cathair mhór Fhrancach í Tours atá suite in Iarthair Láir na Fraince. Is í an "préfecture" (nó an phríomhchathair) den "département" Indre-et-Loire, ar réimsí íochtaracha d'abhainn na Loire, idir Orléans agus chósta an Atlantaigh. Tá daonra 136 400 aici sa commune ach má thógtar an limistéar uirbeach má go léir san áireamh tá 297631 ina chónaí ann. Glaoitear “Tourangeaux” agus “Tourangelles” ar na n-áitritheoirí. Is minic a nglaoitear «Le jardin de la France» ar an réigiún.
Tá Touraine, an ceantar thart timpeall, aithnidiúil de réir a tháirgeadh fhíona. 

Tagraíonn an nath cainte Laidineach seo Quo vadis? (cá bhfuil do thriall?) do scéal a insítear i scríbhinní Naoimh Póil faoi Naomh Peadar agus é ar a theitheadh as an Róimh roimh shaighdiúirí Nearó, Impire na Róimhe. Deirtear gur casadh Críost air ar an Via Appia agus d'fhiafraigh Peadar de "Quo vadis, Domine?" (Cá bhfuil do thriall, a Thiarna?). Séard a d'fhreagair Críost ná "Venio Romam iterum crucifigi" (táim ar mo bhealach go dtí an Róimh le go gcrochfar arís mé). Ar an toirt, d'iompaigh Peadar ar ais ar an Róimh. Crochadh ar chros go gairid tar éis sin é.
Tá séipéal sa lá atá inniu ann ar an Via Appia air a ghlaoitear "Domine, Quo Vadis?" ag an áit ar a mhaítear a tharla an eachtra seo.

Is craobh tacsanomaíoch sna Cordaigh ("Chordata") iad na Craniata (uaireanta "Craniota"), ina bhfuil na hainmhithe seo a leanas; Veirteabraigh ("Vertebrata") agus Myxini (an t-iasc-chailleach) mar orgánacha beo. 
Ainmhithe le blaosc nó cloigeann is ea Craniata. Athsholáthraíonn Craniata, mar thacsón neamh-rangaithe, úsáid an fhocail "Vertebrata" ("Vertebrata sensu lato") a bhí ann roimhe sin. Is í an difríocht is mó idir an seansainmhíniú agus an sainmhíniú nua ("Vertebrata sensu stricto") ná nach n-áireofar Myxini agus - de ghnáth - na Cephalaspidomorphi mar chuid de na Vertebrata níos mó. Níl veirteabraigh ceart ag na tacsóin seo, saintréith atá riachtanach le bheith rangaithe sna veirteabraigh as seo amach, cé nach raibh seo i gceist roimhe sin (Hickman et al., 2007).

Is grúpa veirteabrach le ghialla iad na Gnathostomata.
Is grúpa iad ar gnách leo bheith measta mar fhoraicme, agus ina measc bíonn na ranganna aithnidiúla d'iasc, d'éan, de mamach, de reiptíl agus d'amfaibiach, agus comhghrúpa eile , na hAgnatha. Tugann taighde úrnua le fios áfach, go bhfuil orainn athmheasúnú a dhéanamh ar na Gnathostomata. 
Tá an fhianaise úrnua ó iarsmaí iontaiseacha ag tabhairt le tuiscint gurb iad na Thelodonti na gaolta is dlúithe 
atá ag na Gnathostomata.


B'amhránaí agus cumadóir ceoil é Roy Kelton Orbison (23 Aibreán, 1936 – 6 Nollaig, 1988). Duine de na luath-cheannródaithe rac-cheoil a bhí ann, le gairmréim fhada agus rathúil sa cheol a mhair níos mó ná daichead bliain. I measc na rianta ba cháiliúla a bhí aige ná "Ooby Dooby," "Only the Lonely," "In Dreams," "Oh, Pretty Woman," "Crying," "Running Scared," agus "You Got It". Bhí guth an teanóir aige, agus ní fhacthas é go minic gan a spéaclaí gréine. Bhain sé áit amach sa "Rock and Roll Hall of Fame" sa bhliain 1987.




Is teanga Ind-Eorpach í an Hiondúis (हिन्दी, हिंदी) a labhraítear go forleathan i dtuaisceart agus i lár na hIndia, ar fud "chrioslach na Hiondúise". Bíonn na canúintí an-éagsúil le chéile ó am go ham, agus is deacair a rá go minic, cé acu canúint Hiondúise atá á labhairt i réigiún áirithe, nó teanga neamhspleách. Glactar leis go bhfuil leagan éigin den Hiondúis ó dhúchas ag 41 % de mhuintir na hIndia. 
An chanúint is bun leis an Hiondúis Chaighdeánach, tugtar "Khari Boli" uirthi. Tá an chanúint seo á labhairt go nádúrtha in Iarthar Uttar Pradesh. Tá caighdeán na hUrdaise bunaithe ar an gcanúint chéanna, agus mar sin, is ionann iad an Urdais agus an Hiondúis ó thaobh na teanga labhartha de. Úsáidtear an aibítir Arabach leis an Urdais a scríobh, agus an aibítir Dhéiveanágrach leis an Hiondúis a bhreacadh síos. Thairis sin, measctar focail Araibise agus Pheirsise tríd an leagan scríofa den Urdais, agus lucht na Hiondúise i dtuilleamaí na Sanscraite le blas ar leith a chur ar a dteanga féin.
Uaireanta, tugtar "Hiondústáinis" ar an gcineál Hiondúise/Urdaise a labhraíonn an chosmhuintir, cibé cé acu Hiondúigh nó Moslamaigh iad.
Is í an Hiondúis an ceann is mó cainteoirí de theangacha oifigiúla na hIndia, agus í á labhairt sna stáit thuaisceartacha ar nós Rajasthan, Delhi, Haryana, Uttarakhand, Uttar Pradesh, Madhya Pradesh, Chhattisgarh, Himachal Pradesh, Jharkhand, agus Bihar. Ina lán áiteanna, áfach, bíonn teangacha áitiúla nó réigiúnacha á labhairt i mbreis ar an Hiondúis, agus thairis sin, bíonn féiniúlacht láidir ag a lán canúintí, agus lucht a labhartha á gcur chun cinn mar theangacha neamhspleácha. Mar shampla, is é dearcadh oifigiúil an rialtais fheidearálaigh san India gur canúint de chuid na Hiondúise í an teanga "Chhattisgarhi", ach sa bhliain 2000, d'éirigh leis an réigiún ina labhraítear an teanga seo féinrialtas a bhaint amach mar stát ar leith san India (Chhattisgarh ainm an stáit, agus ba chuid de Madhya Pradesh é roimhe sin), agus inniu, tá an teanga Chhattisgarhi á saothrú mar theanga oifigiúil sa stát nua. 
Labhraítear cineál Hiondúise i bhFidsí chomh maith, ós rud é gur shocraigh a lán muintir isteach ón India síos i bhFidsí sa naoú haois déag. Is deacair a rá, áfach, an ionann mar theangacha iad Hiondúis Fhidsí agus an Hiondúis sa chiall chúng. Meascán canúintí í Hiondúis Fhidsí a fuair a lán focal ar iasacht ón bhFidsis agus ón mBéarla, agus í féin níos cosúla leis an teanga "Bhojpuri" a labhraítear i stát Bihar agus leis an teanga "Awadhi" atá le cloisteáil i réigiún Awadh (Oudh) i stát Uttar Pradesh. Taispeánann cinniúint an dá theanga seo san India féin cé chomh deacair agus atá sé coincheap na "teanga" agus na "canúna" a shainiú go sásúil: bhí an teanga Awadhi an-tábhachtach mar chaighdeán scríofa sular tháinig an chanúint Khari Boli chun cinn, agus inniu, caitear leis an Awadhi mar nach mbeadh ann ach canúint; maidir leis an teanga Bhojpuri, tá stádas oifigiúil aici i stát Bihar in éineacht leis an Hiondúis agus dhá theanga ghaolmhara eile (an teanga "Magadhi" agus an teanga "Maithili"), ach níl traidisiún liteartha na teanga Bhojpuri leath chomh sean ná chomh tábhachtach agus an litríocht a scríobhadh as Awadhi roimh chaighdeánú na Hiondúise.

Fógraíodh an Chéad Phoblacht sa Fhrainc, go feidhmeanta An Phoblacht Fhrancach ("République française" sa Fhraincis) ar 21 Meán Fómhair 1792, i rith Muirthéacht na Fraince. Ar an lá sin, athraíodh Laoiseach XVI, agus chuir sin deireadh leis an ríocht Fhrancach. Chuir seo tús le ré nua rialtais mar phoblachtaí san Eoraip.
Mhair an Phoblacht go dtí bunú chéad Impireacht na Fraince sa bhliain 1804. Bhí Napoleon Bonaparte mar cheann de na taoisigh ar an bpoblacht. Ba é an Chéad Chonsal ó 1799 go dtí 1804, nuair a chuir sé deireadh leis an bpoblacht trí é féin a fhógairt mar Impire ar na Francaigh.
Ó thaobh na bunreachta de, bhí rialtas na Poblachta eagraithe mar seo a leanas:



Banna ceoil Éireannach ab ea The Boomtown Rats (na Francaigh ó Bhaile Borrach) (1975-1986) a raibh rath nach beag orthu in Éirinn agus thar lear. 
Bunaíodh iad sa bhliain 1975 i nDún Laoghaire. D’eascar an t-ainm as ainm na hoibrithe ola sa leabhar beathfháisnéise le Woody Guthrie. Ba iad na baill nuair a bhunaíodh é ná Bob Geldof (amhránaí), Gerry Roberts (giotar), Gerry Cott (giotár), Johnnie Fingers (méarchlár), Pete Briquette (dordghiotar) agus Simon Crowe (drumadóir).
Banna Punc-rac a bhí iontu. Chuaigh dhá amhráin dá gcuid go barr na cairte sna Ríocht Aontaithe, "Rat Trap" agus "I Don't Like Mondays". Ar an 20 Lúnasa 1979, tháinig Na Boomtown Rats isteach sna cairteacha sa R-A ag uimhir a haon le "I Don’t Like Mondays". 
Bhí tór ar chuid mhaith amhráin eile leo, cosúil le "Looking After No. 1", "Mary of the Fourth Form", "She’s So Modern", "Like Clockwork", "Someone’s Looking At You" agus "Banana Republic". 
D'eisigh siad sé albaim le linn a réimse.

Is é CLG Chontae Thír Eoghain an cumann a eagraíonn na cluichí Gaelacha a imrítear i gContae Thír Eoghain, faoi cheannas Chumann Lúthchleas Gael.

Fair use, sonraí le fáil anseo: http://en.wikipedia.org/wiki/Image:TyroneCrest.gif

Is é CLG Contae Dhoire an cumann a eagraíonn na cluichí Gaelacha a imrítear i gContae Dhoire, faoi cheannas an Chumainn Lúthchleas Gael.
Bhuaigh Contae Dhoire Craobh na hÉireann uair amháin sa bhliain 1993. Bhuaigh siad an tSraith Náisiúnta sa bhliain 2008, an séú cinn i stair an chontae. Shroich siad cluiche ceannais na sraithe arís sa bhliain 2009, ach fuair Ciarraí an ceann is fearr orthu.


Is cannabinóid neamh-shícighníomhach é cannabinól nó CBN. Tá sé ar fáil sa phlanda "Cannabis sativa" nó an chnáib. Is táirge d'imoibrithe ocsaídithe teitrihidracannabinol (THC) é.

Amhránaí, cumadóir amhrán, aisteoir agus léiritheoir feidhmiúcháin Sasanach ab ea David Bowie (8 Eanáir 1947 -10 Eanáir 2016). Is mórphearsa chultúir é i gcónaí. É féin a athchruthú de shíor, ba é sin misean is stampa David Bowie. Bhí tionchar mhór ag a cheol agus ealaín stáitse ar an rac-cheol i rith na 1970idí agus ó shin. 
Bhí a lán amhrán cáiliúil ag David Bowie, mar shampla "Let's Dance", "Starman", "Modern Love", "Heroes", "Under Pressure", "Rebel", agus "Life on Mars".
I rith a shaol, dhíol Bowie tuairim is 140 milliún ceirníní ar fud [an domhan|an domhain]]. Mar shampla, sa Ríocht Aontaithe, bhronnadh naoi ndeimhniú platanam ar a chuid albaim (agus haon-déan ór). Chuaigh sé isteach sa Rock and Roll Hall of Fame i 1996.
Ainm stáitse ab ea David Bowie agus rugadh é faoin ainm David Robert Jones. Rugadh Bowie sa bhliain 1947 i nDeisceart Londain (Brixton). D'fhás a shuim i gceol agus é mar pháiste. Rinne sé staidéar ar ealaín. Thosaigh sé ag obair mar cheoltóir i 1963.
Fuair David bás de bharr ailse ar an 10ú Eanáir 2016.

Dán cáiliúil le Cathal Buí Mac Giolla Ghunna is ea An Bonnán Buí. Caoineadh Bonnáin Bhuí a fuair bás de dheasca tart, mar dhea, is ea faoi chaibidil sa dán seo ach i ndáiríre séard atá ann ná leithscéal an fhile i leith a shuim fhéin san ól. Tá ceol curtha leis an dán seo agus is féidir leaganacha den amhrán seo a chloisteáil go forleathan thart fán dtír ar fad.
Siad na focail ann ná:

Is solad céiriúil, bán nó tréscaoilteach é Camfar, le boladh láidir aramatach. Is terpenóid é leis fhoirmle cheimiceach C10H16O. 
Faightear é in adhmad an labhras camfair ("Cinnamomum camphora"), crann mór síorghlas a bhíonn ar fáil san Áis (ach go háirithe i mBoirneo agus Téaváin, dá bhrí sin a ainm ailtéarnach). Bíonn sé ar fáil i gcrinn gaolta eile sa teaghlach labhrach, ach go háirithe Ocotea usambarensis.

San Ainmníocht IUPAC tá córas ann le haghaidh gach comhdhúile ceimicí a ainmniú agus tuairisciú ar eolaíocht na ceimice.

Is é is Mais mhóilíneach (giorraithe Mr), dá dtagraítear go coitianta mar meáchan móilíneach (giorraithe MW), ann ná mais mhóilín amháin an substainte sin, i gcoibhneas leis an aonad maise adamhaí aontaithe "u" (atá cothrom le 1/12 mhaise adaimh amháin de charbón-12).




Is sráidbhaile é Baile na Finne (Béarla: "Fintown") atá suite i nGaeltacht Dhún na nGall, ar bhruach Loch Finne. Tá Baile na Finne suite idir Leitir Ceanainn, Bealach Féich, An Clochán Liath agus na Gleanntaí. Tá sé 17 míle ó Leitir Ceanainn, 17 míle ó Bhealach Féich, aon mhíle dhéag ón gClochán Liath agus ocht míle ó na Gleanntaí. 
Deirtear go bhfuair an baile agus an loch an t-ainm Finn ó Fhionngheal, bean álainn a báigheadh sa loch agus í ag iarraidh a deartháir Feargamhain, a bhí gortaithe, a shábháil. 
Tá níos lú ná céad duine i sráidbhaile Bhaile na Finne faoi láthair. Tá scoil náisiúnta, teach pobail, oifig an phoist, dhá shiopa, halla paróiste agus dhá theach tábhairne ann. Roimh 1970, bhí cúig scoil sa pharóiste (ag Ceann Garbh, Loch Muc, Sealagán, Béal an Átha Mhóir agus Droim an Aonaigh). Tháinig laghdú ar na huimhreacha mar gheall ar an imirce, áfach. Druideadh na scoileanna agus tógadh ceann lárnach i mBaile na Finne. Anois tá an daonra ag méadú arís.
Bhí dhá choláiste samhraidh i mBaile na Finne sna seachtóidí ach druideadh iad. Tá ceann amháin, Coláiste na gCruach, oscailte arís anois. I mbliana bhí dhá chúrsa ar siúl agus bhí suas le 270 páiste ar fad ag fanacht sna tithe ó Bhaile na Finne go Gleann Fhinne. Duine de na scoláirí ab ea Máire Mhic Ghiolla Íosa, iar-Uachtarán na hÉireann.
Tá seaniarnród cáiliúil sa cheantar, a osclaíodh sa bhliain 1895. Ritheann seantraein, an Mhuc Dhubh, air.
Rugadh an scríbhneoir cáiliúil Seán Bán Mac Meanman i mBaile na Finne. D'fhreastal sé ar scoil an Chinn Ghairbh, cúpla céad slat óna theach cónaithe. Cuireadh Éigse Sheáin Bháin ar bun i 1988 in onóir do Mhac Meanman scríbhneoir agus tá sí ag dul ar aghaidh ó shin. Bíonn sí ar siúl an tríú deireadh seachtaine i mí na Samhna agus bíonn léachtaí, drámaí, comórtas filíochta do pháistí, ceol agus craic i gceist.
Seo ceantar álainn ina bhfuil lochanna agus aibhneacha, chomh maith le sléibhte mar Acla (1961 troigh), Scrig Mhór (1550 troigh) agus Scrig Bheag (1450 troigh). Is minic a thagann siúlóirí chun an cheantair.
Is é Loch Finne, atá trí mhíle ar fhad agus leathmhíle ar leithead, an loch is mó sa cheantar. Tá lochanna eile ann freisin: dhá Loch Muc, Loch na mBradán, Loch Eirig agus Loch Ghleann na mBuachaill. Tá bric sna lochanna seo uilig agus bíonn comórtais iascaireachta ar siúl i rith an tsamhraidh. 

Is sráidbhaile atá suite sa Ghaeltacht in iar-thuaisceart Dhún na nGall é an Fál Carrach (nó na Croisbhealaí). Tá sé suite i bParóiste Chloch Cheann Fhaola. Bhí cónaí ar 860 dhuine san Fhál Carrach sa bhlian 2011. 
Tá an t-ainm an Fál Carrach in úsáid ó bhí 1850 ann. Shíl O’Donavan go raibh na Crois Bhealaí róchoitianta in Éirinn agus nár lig sé do dhaoine idirdhealú a dhéanamh idir áiteanna. Baineann cainteoirí dúchais úsáid as 'na Crois Bhealaí' go fóill agus iad ag tagairt don bhaile. Bíonn 'Crossroads' le feiceáil ar léarscáileanna áirithe, rud atá bunaithe ar an leagan Gaeilge ach is é 'Robinson’s Town' a bhíonn le feiceáil ar léarscáileanna atá níos sine. Sa lá atá inniu ann, is é 'an Fál Carrach' an t-aon téarma amháin a fheictear. 

Loch fionnuisce is ea Loch Finne i gContae Dhún na nGall. Is é Loch Finne, atá trí mhíle ar fhad agus leathmhíle ar leithead, an loch is mó sa cheantar. Deirtear go bhfuair Loch Finne agus Baile na Finne an t-ainm Finn ó Fhionngheal, bean álainn a báigheadh sa loch agus í ag iarraidh a deartháir Feargamhain, a bhí gortaithe, a shábháil. 

Is tarchuradóir néarógach é an t-ábhar ceimiceach Aicéitiolcoilín (giorraithe go minic mar ACh) san néarchóras imeallach (NCI) maille leis an néarchóras lárnach (NCL) i gcuid mhaith orgánach, an duine san áireamh. Is aon le mórán é de na tarchuradóir néarógach san néarchóras uathnómach (NCU) agus an t-aonú tarchuradóir néarógach in úsáid san néarchóras uathnómach. Is é an tarchuradóir néarógach i ngach gainglín uathnómach.


Iar-pholaiteoir Éireannach é Deasún Seosamh "Des" Ó Máille (Béarla: "Desmond Joseph "Des" O'Malley") a rugadh i gcathair Luimní ar an 2 Feabhra 1939. Ba Theachta Dála agus aire rialtais mór le rá é le linn na 1970idí agus na 1980idí, agus é ina bhall den pháirtí Fianna Fáil. Cuireadh as an páirtí é sa bhliain 1985, agus bhunaigh sé an páirtí nua an Páirtí Daonlathach. Bhí sé ina cheannaire ar an bpáirtí idir 1985 agus 1993.

Is próitéin chruinneogach timpeall 42-kDa í Aictin atá i láthair i ngach cill eocarótach (ach amháin i speirm néimeatóide). Is féidir í a bheith ar fáil i dtiúchan níos mó ná 100 μM.

Comhlacht iarnróid in Éirinn is ea Iarnród Éireann (IÉ; Béarla: "Irish Rail"). Déanann IÉ freastal ar níos mó ná céad stáisiúin i 23 chontae i bPoblacht na hÉireann (gach contae i Mumha, Laighean, agus Connacht) agus trí chontae i dTuaisceart Éireann (Contae an Dúin, Contae Ard Mhacha agus Contae Aontroma). Na seirbhísí a sholáthraíonn sé ná "Intercity" (Idir-chathair), "Commuter" (Comaitéar) agus "DART" (traenacha leictreacha i gContaetha Átha Cliath agus Chill Mhantáin).

Baile in oirthear chontae Chorcaí is ea Gleann Maghair.

Cathair bheag in iarthar na Fionlainne is ea Kauhajoki. Ar an 31ú lá de Mhí Bhealtaine 2008, bhí 14,411 duine ina gcónaí ann.
Bhí rialtas na tíre suite sa chathair nuair a bhí Cogadh an Gheimhridh ar siúl idir 1939 agus 1940.

Is cathair í Lyon i lár-oirthear na Fraince. Is í Lyon an triú cathair is mó san Fhrainc, tar éis Párais agus Marseille. Is cathair mhór gnó í Lyon, agus í suite idir Páras agus Marseille. Tá cáil ar an gcathair mar phríomhchathair ghastrónómachais na Fraince agus bhí páirt mór ag Lyon i stair thionscal na scannán freisin. Tá an fhoireann sacair Olympique Lyonnais lonnaithe sa chathair.
Is í Lyon an dara ceantar ceannchathartha is mó san Fhrainc nuair a cuirtear a bruachbhailte agus na cathracha timpeall uirthi san áireamh. Bhí daonra 1,783,400 sa cheantar ceannchathartha sa bhliain 2007.
Is lárionad mór tionsclaíoch í Lyon don tionscal peitriceimiceach, don tionscal cógaisíochta agus don tionscal biteicneolaíochta. Tá tionscal mór bogearraí sa chathair freisin, agus é dírithe go mór ar fhíschluichí.
Is "préfecture" (príomhchathair) an Rhône ("département") í Lyon agus is priomhchathair réigiún Rhône-Alpes í freisin. Thug UNESCO aitheantas don chathair mar Shuíomh Oidhreachta Domhanda. 
Bhíodh cáil ag Lyon i gcónaí mar "phríomhchathair thionscal an síoda" agus is lárionad faisin í an chathair fós. Tá ceanncheathrú Interpol agus Euronews lonnaithe sa chathair freisin.

Is aicme ar bith d'antaibheathach polaipeiptídé í Achtanamícin, aonráithe ó bhaictéir ithreach den ghéineas streiptimíceas.

Is núicléisíd í Adanóisín, comhdhéanta de mhóilíní adainíní greamaithe chuig pháirt de mhóilín siúcra riobóise (ribafuranós) via nasc β-N9-gliocóisíc.

Is núicléitíd í Défhosfáit adanóisín, giorraithe mar DFA. Is eistear é freisin, de chuid an aigéid polafosfarach agus na núicléisíde adanóisín le chéile. Tá DFA comhdhéanta de na grúpí seo a leanas; pireafosfáit, riobós (atá ina aldaipeantós), agus adainín (atá ina bhunnúicléach).
Is táirge dianscaoilte é défhosfáit adanóisín de dífhosfairiliú le trífhosfáit adanaisínáis (TFA áis). Is móilín tábhachtach le haghaidh traschur fuinnimh é i gcealla.

Sa cheimic, is móilín é an t-aimínaigéad ina bhfuil feidhmghrúpaí aimíní agus carbocsailí le chéile ann. Sa bhithcheimic, tagraíonn an téarma seo d'alfa-aimínaigéid leis an fhoirmle ghinearálta H2NCHRCOOH, arb ionann R agus malartaí orgánach. Sna halfa-aiminaigéid, tá na grúpaí áimíní agus carbocsaláití greamaithe chuig an carbón céanna, glaoite an 'α–charbón'. Bíonn an bunstruchtúr céanna ag na haimínaigéid ar fad. Tá adamh carbóin (C) acu ar fad sa lár, agus ag dul amach uaidh sin mar gha, - aimínghrúpa NH2 (acailceach), grúpa carbocsaile - COOH (aigéad) agus adamh hidrigine atá i gcoiteann ag an haimínaigéid ar fad. Chomh maith leis sin, bíonn adamh/grúpa eile ag na haimínaigéid ar fad. Athraíonn sé seo ag braith ar an aimínaigéad. Tá difríocht idir na halfa-aiminaigéid de réir an cineál taobhshlabhra (R-ghrúp) atá ceangailte chuig a gcarbón-alfa.
Tá éagsúlacht mhór iontu ó thaobh toise, níl ach hidrigin amháin ag glicín , grúpa meitile ag alainín agus grúpa mór heitreafháinneac ag tripteafan.
Ar leith ó na haimínaigéid atá faighte i ngach beathachruth, tá ról ríthábhachtacha ag aimínaigéid neamh-nádúrtha san earnáil tionsclaíochta agus teicneolaíochta, mar shampla, Is alfa-aimínaigéid iad an t-oibreáin chrágtha EDTA agus an t-aigéad nítríl trí-aicéiteach atá tábhachtach i dtionscal na gceimiceán.
Is iad na haimínaigéid-alfa blocanna tógála an mhóilín próitéine. Tagann aimínaigéid le chéile in imoibriú ceimiceach comhdhlúthúcháin, trí díhiodráitiú sintéise, a scaoileann uisce agus "an t-iarmhar aimínaigéideach" nua, a bhíonn ceangailte le chéile le nasc peiptídeach.
Tá 20 aimínaigéad coitianta ann le próitéiní a fhoirmiú, sainithe ag an cód géiniteach. Is de thoradh líon na n-aimínaigéad agus an seicheamh ina bhfuil siad socraithe a foirmítear próiteiní ar leith. Níl sé neamhchosúil leis an gcaoi a ndéantar focail as an aibítir. Féadtar líon mór millteach focail a dhéanamh as 26 litir na haibtíre. Bíonn roinnt mhaith aimínaigéad i bpróitéiní simplí fiú amháin, e.g. tá thart ar 50 aimínaigéad in inslin (próitéin), tá 500 in haemaglóibin agus tá os cionn 4500 aimínaigéad in uireás (próitéin in pónairí soighe).

Tá an focal úd ianasóir bunaithe ar "yeniçeri" na Tuircise. Is éard is brí leis an téarma sin ná "saighdiúirí nua". B'iad na hianasóirí scoth trúpaí armtha na Tuirce (is é sin, Impireacht Otamánach na Tuirce). Chuir an Sabhdán Murad I bun leis na hianasóirí timpeall na bliana 1365, agus b'é an Sabhdán Mahmud II a chuir deireadh leo mar thrúpaí. San am sin, bhí meath tagtha ar na hianasóirí go hiomlán, nó ní raibh siad ag tabhairt aire ar orduithe an tsabhdáin a thuilleadh.
Inniu, coinnítear cuimhne ar cheol máirseála na n-ianasóirí i gcónaí, nó bhain siad úsáid ar leith as na drumaí, rud a chuaigh go mór i gcion ar na ceolchumadóirí Iartharacha san ochtú haois déag.

Áit i gContae na Mí is ea Maigh Muirí ("Mosney" sa Bhéarla). D'aithnítí an áit seo mar champa saoire de chuid Butlins ar feadh na mblianta fada, chomh maith le bheith mar ionad na gcluichí craoibhe do Chluichí an Phobail ó 1973 i leith, cé gur tháinig deireadh leis an ngaol seo sa bhliain 2008. Baineadh úsáid as an ionad seo mar chóiríocht dídeanaithe ar feadh tamaill ag tús na haoise seo chomh maith.

B'aisteoir, stiúrthóir, fiontraí, daonnúlaí agus díograiseoir rásaíochta carranna Meiriceánach é Paul Leonard Newman . Fuair sé bás de bharr ailse, ina theach féin i Westport, Connecticut.

Is gnách "cathair na seacht gcnoc" a thabhairt ar an Róimh, agus is iad Seacht gCnoc na Róimhe an seacht gcnoc atá suite taobh istigh de bhallaí na seanchathrach a théann siar go laethanta na hImpireachta:
Deir an seanchas gurbh é Romulus a bhunaigh an Róimh ar Chnoc Palatinus. 
Deirtear freisin go raibh bailte beaga ar fud na Seacht gCnoc ar dtús nach raibh mórán bainte acu le chéile agus nár ghnách dearcadh orthu mar chodanna de shlánaonad ní ba mhó ar a dtabharfaí "an Róimh". Thosaigh muintir na mbailte seo ag glacadh páirte i gcluichí reiligiúnacha in éineacht, agus in imeacht ama d'éirigh siad mór le chéile, agus mar sin chuaigh siad le chéile in aon phobal amháin. Dhraenáil siad na portaigh idir na cnoic agus rinne siad machairí margaidh, nó "fora" ("fóraim") díobh. Níos déanaí, sa 4ú haois RC, tógadh ballaí timpeall ar na Seacht gCnoc, is é sin, Ballaí Servius, a fuair a n-ainm ó Servius Tullius, séú Rí na Sean-Róimhe.

Tugtar Clóraifill ar an ceimiceán a bhíonn ar fáil i mbeagnach planda glas, algaí, agus cianbhaictéir. Tá an t-ainm díorthaithe ón Ghréigis: χλωρός (chloros "glas") and φύλλον (phyllon "duilleog"). Nuair a thiteann solas na gréine ar an duilleog, ionsúnn an chlóraifill an solas agus le fuinneamh an tsolais tarlaíonn imoibriú idir dé-ocsaíd charbóin agus uisce agus monaraítear glúcós agus ocsaigin. Scaoiltear an ocsaigin amach san aer, agus déantar stáirse agus stórailtear é.

Is é "⁊" () an síniú Gaeilge don focal "agus" (i gcomparáid le "&" as Béarla).


Ba é Richard Boyle (13 Deireadh Fómhair 1566 – 15 Meán Fómhair 1643) 1ú Iarla Chorcaí nó 'An tIarla Mór' mar a thugtaí air. Ba phearsa thábhachtach é i gcoilíniú na hÉireann sa 17ú haois. Mac leis ba ea an t-eolaí cáiliúil Éireannach Robert Boyle.

Is sraith saincheadúnas meán é Pokémon a tháinig ar an saol sa bhliain 1996 arna chumadh ag "Satoshi Tajiri" le dhá físchluiche pucóid, "Pokémon Green" agus "Pokémon Red". Inniu, is é Pokémon an saincheadúnas is mó ar domhan, tar éis Mario. Tá níos mo ná tríocha cluiche Pokémon ann anois, chomh maith le clár teilifís agus cluiche cártaí. Tá Pokémon cáiliúil ar fud an domhan, is é "Pikachu" an Pokémon is cáiliúla.
Bíonn na cluichí ríomhaire an-chosúil lena chéile. I ngach cluiche, nach mór, bíonn an t-imreoir mar thraenálaí Pokémon. Siúlann tú timpeall an domhain le do Pokémon, mar aidhm a bheith an traenálaí is fearr. Sa scéal, troideann tú le traenálaithe eile, agus na hocht "Gym Leaders". Nuair a bhuann tú i gcoinne na "Leaders", faigheann tú suaitheantais. Ag deireadh na cluiche, téann tú go dtí an "Pokémon League", agus b'fhéidir go mbeadh tú i do mháistir Pokémon!
Sa cluiche, is é do phost chun féachaint ar, ghabháil agus traenáil gach Pokémon don domhain. Tá na eolas bailithe ar an "Pokédex", saghas chiclipéid Pokémon. Caitear tú na Pokémon i "Pokéballs", (sféir meicniúil).
Mar a deirtear cheana, baineann a lán marsantachta le Pokémon. Tá an cluiche cártaí an-chosúil le cluichí cártaí eile, cosúil le "Magic: The Gathering" agus "Yu-Gi-Oh". Tá clár teilifíse ann, faoin Ash Ketchum agus a chompánaigh. Tá an scéal an-chosúil leis na físchluichí. Tá níos mó ná ocht scannán déag ag baint le Pokémon ann freisin.
Inniu, tá 720 Pokémon scaoilte go h-oifigiuil ann, leis an séú glúin do chluichí. Tá 18 "Types" (cineál) ann de na Pokémon, agus tá gach Pokémon i gcineál amháin nó dhá chineál, de réir a dtréithe. Is iad: "Normal"," Fighting, Fire, Water, Flying, Grass, Poison, Electric, Ground, Psychic, Rock, Ice, Bug, Dragon, Ghost, Dark, Steel "agus "Fairy" na cineáil sa domhain Pokémon. Tá na cineál an-tábhachtach sna cluichí, mar tá "Water Pokémon" níos fearr ná "Fire Pokémon" agus iad ag troid. Tá láidreachtaí agus laigí le gach cineál. Sa cluiche ríomhaire, phioc do "Rival" (cara páistiuil de ghnáth) an Pokémon níos fearr mar gheall ar na cineálacha ná do Pokémon. Tá sé tábhachtach a traenáil Pokémon eile, chun clúdach a chur ar do laigí.
Tá na Pokémon anseo iomráiteach, mar tá siad na chéad Pokémon ar bhuail tú leis ar dtús d'eachtra. Piocann tú Pokémon amháin as trí de gnáth, agus tá siad do chompánach sna cluiche. Déanann tú an rud céanna i ngach cluiche ach tá Pokémon difriúil iontu. Is iad Bulbasaur (an tosaitheoir "Grass"), Charmander (an tosaitheoir "Fire") agus Squirtle (an tosaitheoir "Water") na tosaitheoirí sna cluichí "Blue" (nó "Green" sa tSeapáin), "Red", agus na cluichí athdhéanta "FireRed", agus "LeafGreen". Is é Pikachu (cineál "Electric") ina aonar mar thosaitheoir sa cluiche "Yellow". Is iad Chikorita, Cyndaquil, agus Totodile na tosaitheoirí sna cluichí "Gold", "Silver", "Crystal" agus sna cluichí athdhéanta "HeartGold" agus "SoulSilver". Is iad Treecko, Torchic, agus Mudkip na tosaitheoirí sna cluichí "Ruby", "Sapphire, Emerald, "agus sna cluichí athdhéanta "OmegaRuby "agus "AlphaSapphire". Tá Turtwig, Chimchar, agus Piplup ann i "Diamond", "Pearl" agus "Platinum" mar tosaitheoirí. Is iad Snivy, Tepig agus Oshawott na tosaitheoirí sna cluichí "Black", "White", "Black 2" agus "White 2". Sna leagain "X "agus "Y, "is iad Chespin, Fennekin agus Froakie na tosaitheoirí. Scaoltar na cluichí is nua "'OmegaRuby "agus "AlphaSapphire' "ar an domhan i Mí na Samhna 2014. Is as glúin a sé iad, agus imrítear iad ar fine na gconsól "Nintendo 3DS".
Is "Grass/Poison" Pokémon iad Bulbasaur. Tá síol mór ar a n-droim. Fás an síol leis an Pokémon, agus bíonn siad ábalta maireachtáil ar feadh cúpla lae, gan aon rud a ithe, mar stóráil siad fuinneamh ina tsíol. San tSeapáin, "Fushigidane" is ainm díobh.
Is laghairt iad Charmander. Is "Fire Types" iad Charmander. Tá dóiteán beag ar an deireadh a n-earr. Nuair a bhíonn sé ag cur baistí beidh deatach ag teacht amach as an dóiteán. Déanann na dóiteáin fuaim bheag, tá tú ábalta an doitean a chloisteáil in áiteanna ciúine. Nuair atá Charmander tinn, níl aon dóiteán dó geal. "Hitokage" is ainm díobh sa tSeapáin.
Is "Water Types" iad Squirtle. Is turtair beag iad Squirtle. San tSeapáin, "Zenigame" is ainm díobh. Tar éis a mbreithe, fásann Squirtle sliogáin. Nuair a bhíonn siad i dtrioblóid, téann siad i bhfolach ina tsliogán.
Is príomh-Pokémon sa chlár teilifíse agus an siombail don saincheadúnas é Pikachu. Is luch leictreach iad Pikachu, agus is "Electric Type" iad. Nuair a bhíonn siad i ngrúpa lena chéile, déanann siad scamaill tintreach. Tá siad ábalta sméara a chócaráil lena eireaball. Má theagmhaíonn tú a eireaball, bheadh tú gortaithe ag an leictreachas.
Is clón é Mewtwo, a rinne eolaithe Mewtwo tar éis scrúdaithe DNA ar an Pokémon Mew. Ní cheapann Mewtwo faoi aon rud ach an troid. Smaoineamh daoine go bhfuil Mewtwo an Pokémon níos cumhachtaí. Bhí Mewtwo ina phríomhcharactar sa chéad scannán. Is "Psychic" Pokémon é Mewtwo. Fuair Mewtwo beirt "Mega Evolutions" sa séú glúin, cineál éabhlóid sealadach. Glaoitear "Mega Mewtwo X" agus "Mega Mewtwo Y" iad, agus tá na "Mega Stones" ("clocha Mega") ar fáil sna cluichí faoi seach.
Chonacthas Togepi ón tús sa tsraith teilifíse. Is cineál "Normal/Fairy "("Normal "roimh glúin a sé), iad Togepi. Tá na Pokémon seo an-cáiliúil cosúil le Pikachu. Cuireann Togepi ádh ar a úinéir. "Togepy "is ainm oifigiúil do Togepi sa tSeapáin.

Bruachbhaile de chuid Bhaile Átha Cliath is ea Mullach Eadrad ("Mulhuddart" as Béarla). Tá sé suite siar ó thuaidh ón gcathair agus é i ndlínse Chomhairle Contae Fhine Gall.


Is é Stáisiún Mhullach Íde an t-aon stáisiún amháin sa cheantar. Bíonn sé an-ghnóthach gach lá, le níos mó ná cúig chéad daoine ag taisteal tríd an stáisiún chuile lá.
Thosaigh George Papworth an obair ar an stáisiún cúpla bliain roimh 1844, agus chríochnaigh sé é ar an 25ú Bealtaine, sa bhliain sin.
Tá sé ar an taobh ó thuaidh den líne ‘DART’, agus é ceangailte le Binn Éadair. Is é Port Mearnóg an stáisiún roimh Mhullach Íde agus Domhnach Báit an chéad stáisiún ina dhiaidh.


Is aisteoir Éireannach scannáin agus amharclannach é Cillian Murphy a rugadh an 25 Bealtaine 1976. Is minic a dhéanann criticeoirí trácht ar an dóigh a n-éiríonn leis páirteanna fíoréagsúla a dhéanamh agus ar a shúile gorma sainiúla.
Chuir Murphy, arb as Corcaigh ó dhúchas é, tús lena shaol ar an ardán mar cheoltóir rac. I ndiaidh dó diúltiú do chonradh taifeadta, bhí a chéad iarracht ag aisteoireacht go proifisiúnta sa dráma "Disco Pigs" i 1996. Lean sé ag aisteoireacht ansin le páirteanna i léirithe scannáin agus dráma in Éirinn agus sa Ríocht Aontaithe le linn dheireadh na 1990idí agus ag tús an 21ú céad. Thuill sé clú idirnáisiúnta nuair a ghlac sé páirt an laoich sa scannán iar-apacailipteach "28 Days Later". Is iad na páirteanna is cáiliúla a bhí aige ná páirteanna na meirleach in dhá scannán mór-eachtraíochta na bliana 2005: páirt an ‘Scarecrow’ sa scannán sárlaoich "Batman Begins", agus páirt Jackson Rippner sa scéinséir "Red Eye". I ndiaidh sin ghlac sé dhá phríomhpháirt a bhí iontach éagsúil óna chéile agus dár thuill sé clú agus cáil: a léiriú de “Kitten,” an díbeartach trans-inscne sa scannán "Breakfast on Pluto" in 2005, ónar thuill sé ainmniúchán do dhuais Golden Globe, agus a pháirt mar réabhlóidí Éireannach ón mbliain 1920 sa scannán "The Wind That Shakes the Barley", a bhuaigh duais Palme d’Or sa bhliain 2006. Sa bhliain 2008, bhí príomhpháirt ag Murphy sa dráma rómánsach "The Edge of Love" agus bhí caimeo aige agus é ina 'Scarecrow' arís sa chéad chuid eile de Batman, "The Dark Knight". 
Is minic a bhíonn Murphy ag obair i Londain nó gar don chathair, áit a bhfuil cónaí air ó 2001, agus níor chuir sé in iúl riamh go raibh fonn air bogadh go Hollywood. Is cosúil nach bhfuil sé ar a shuaimhneas os comhair an phobail i gcultúr an iomráiteachais agus cé go bhfuil sé de nós aige agallaimh a dhéanamh faoina chuid oibre, ní bhíonn sé ar sheónna cainte ar an teilifís ná ní labhraíonn sé leis na meáin faoina shaol pearsanta. 
Rugadh Murphy i nDúglas agus tógadh é i mBaile an Teampaill – dhá bhruachbhaile de chuid chathair Chorcaí – agus tá sé ar an duine is sine de cheathrar páistí. 
Oibríonn a athair, Brendan, do Roinn Oideachais na hÉireann agus is múinteoir Fraincise í a mháthair. 
Ní hamháin gur oideoirí iad a thuismitheoirí, ach is múinteoirí iad a aintíní agus a uncailí fosta, díreach mar a bhí a sheanathair rompu. 
Tá bua an cheoil ag an teaghlach chomh maith agus thosaigh Murphy ag seinm ceoil agus ag scríobh amhrán nuair nach raibh sé ach deich mbliana d’aois.
D’fhreastail Murphy ar an scoil Chaitliceach Coláiste na Toirbhirte, áit ar éirigh go maith leis i gcúrsaí acadúla, cé go mbíodh sé i dtrioblóid go minic agus gur cuireadh ar fionraí é cúpla uair, go dtí gur shocraigh sé agus é sa cheathrú bliain nárbh fhiú an crá é an mí-iompar. Ní raibh mórán suime aige sa spórt, cé gur chuir a scoil an-bhéim air, agus bhraith Murphy nach bhfuair sé tacaíocht iomlán dá chaitheamh aimsirí cruthaitheacha ar scoil. Go fóill féin, ba ar scoil a fuair sé blas na haisteoireachta den chéad uair nuair a ghlac sé páirt i modúl dráma a chuir Pat Kiernan, stiúrthóir Chomhlacht Amharclainne Corcadorca, i láthair. Chuir Murphy síos ar an taithí seo níos moille ina shaol nuair a dúirt sé gur am iontach a bhí ann agus gur mhothaigh sé go hiomlán beo, mothúchán ar a ndeachaigh sé sa tóir ina dhiaidh. Bhí an file agus an t-úrscéalaí William Wall ina mhúinteoir Béarla ag Murphy agus mhol sé dó dul le haisteoireacht ach ag an am sin b’ionann bheith ar an ardán agus bheith ina fhear mór rac. 
Agus é sna déaga déanacha agus luathfhichidí, bhí Murphy ag obair i dtreo gairme mar cheoltóir rac agus sheinn sé giotár i roinnt bannaí ceoil in éineacht lena dheartháir Pádraig. Bhí dúil mhór ag an mbeirt sna Beatles agus d’ainmnigh siad a mbanna is rathúla The Sons of Mr. Greengenes as amhrán ón mbliain 1969 a bhí ag Frank Zappa, duine a raibh an-mheas acu air. Chan Murphy agus sheinn sé giotár sa bhanna agus dúirt sé gurbh é speisialtacht an bhanna “wacky lyrics” agus “endless guitar solos.” I 1996, thairg Acid Jazz Records conradh taifeadta cúig albam do The Sons of Mr. Greengenes ach níor shínigh siad an conradh. Ní raibh tuismitheoirí na ndeartháireacha sásta go nglacfaidís leis an gconradh toisc go raibh deartháir Murphy ag freastal ar an meánscoil go fóill. Chomh maith leis sin, níor tairgeadh mórán airgid leis an gconradh agus bheadh orthu cearta amhráin Murphy a ghéilleadh don lipéad ceoil.
Sa bhliain chéanna, thosaigh Murphy ag déanamh staidéir ar dhlí i gColáiste na hOllscoile Corcaigh (UCC) ach theip air i scrúduithe na chéad bhliana toisc, mar a d’admhaigh sé féin, nach raibh sé d’uaillmhian aige é a dhéanamh. 
Ní hamháin go raibh sé gnóthach lena bhanna, ach d’admhaigh sé go raibh a fhios aige i ndiaidh dó cúpla lá a chaitheamh in UCC nárbh oiriúnach dlí dá phearsantacht ealaíonta.
Ina theannta sin, nuair a chonaic sé an léiriú stáitse de "A Clockwork Orange", a rinne Kiernan a stiúradh, spreag sé suim san aisteoireacht ann. 
Ba é an chéad phríomhpháirt a bhí aige ná páirt i léiriú amaitéarach Chumann Drámaíochta UCC den dráma "Observe the Sons of Ulster Marching Towards the Somme", ach dar leis féin, ba é an phríomhaidhm a bhí aige an uair sin ná bheith ag cóisireacht agus ag bualadh le mná agus nach raibh sé dáiríre faoin aisteoireacht mar ghairm ag an am. 
Mar sin féin, thosaigh sé ag bogadh de réir a chéile ón obair mar cheoltóir rac. Agus é ag caint faoin athrú seo níos moille dúirt sé, “I think there’s such a thing as a performance gene. If it’s in your DNA it needs to come out.” Dúirt sé, maidir leis féin, gur tháinig an ghéin seo chun cinn trí mheán an cheoil ar dtús agus d’athraigh sé ansin de réir a chéile gur shoiléirigh sí í féin tríd an aisteoireacht. “I always needed to get up and perform,” a dúirt sé.
Choinnigh Murphy sa tóir ar Pat Kiernan go bhfuair sé triail aisteora ag Corcadorca agus i mí Mheán Fómhair 1996 rinne sé a chéad phíosa aisteoireachta ar an ardán agus é ar an gcéad duine a ghlac páirt an déagóra thaghdaigh as Corcaigh, sa dráma "Disco Pigs" le Enda Walsh. 
Dúirt sé tamall maith ina dhiaidh sin go raibh sé iontach sotalach go deo ag an am agus nach raibh aon rud le cailleadh aige leis, agus gur dócha gurbh oiriúnach iad na tréithe seo don pháirt. 
Ó cheart ní raibh "Disco Pigs" le bheith ar siúl ach ar feadh trí seachtaine ach sa deireadh rinne sé camchuairt na hEorpa, an Cheanada agus na Astráile ar feadh dhá bhliain, agus d’éirigh Murphy as an ollscoil agus as an mbanna. 
Cé go raibh sé ar intinn aige filleadh ar an gceol, d’éirigh leis ionadaíocht a fháil nuair a chonaic a chéad ghníomhaire é in Disco Pigs agus thosaigh cúrsaí aisteoireachta ag dul i bhfeabhas don aisteoir óg.
Idir na blianta 1997 agus 2003, bhí páirteanna ag Murphy i scannáin neamhspleácha cosúil le "On the Edge" a stiúir John Carney, i ngearrscannáin, lena n-áirítear an gearrscannán Gaeilge/Béarla "Filleann an Feall", agus i mionsraith theilifíse de chuid an BBC, athchóiriú ar "The Way We Live Now". Mar aon le "Disco Pigs", bhí páirteanna aige i gcuid mhór drámaí eile, lena n-áirítear dráma Shakespeare "Much Ado About Nothing", "The Shape of Things" le Neil LaBute, agus "The Seagull" le Chekhov. Amharcann Murphy ar an obair drámaíochta a rinne sé mar obair traenála. 
Ghlac Murphy lena ról in "Disco Pigs (scannán)" arís in 2001 sa scannán le léiritheoir neamhspleách Kirsten Sheridan agus chan sé a amhrán féin "So New" thar na teidil chreidiúna agus “You Really Got Me” le The Kinks i radharc cáirióice i dteach tábhairne sa scannán. 
Le linn na tréimhse seo, bhog sé ó Chorcaigh go Baile Átha Cliath ar feadh cúpla bliain agus ansin go Londain sa bhliain 2001.
Tharraing a ról sa leagan scannánaíochta de "Disco Pigs" súil an stiúrthóra Danny Boyle agus é ag lorg aisteora don phríomhpháirt sa scannán "28 Days Later". 
Eisíodh an scannán sa Ríocht Aontaithe go déanach in 2002, agus faoin Iúil ina dhiaidh sin bhí ag éirí go hiontach leis an scannán gan choinne i Meiriceá agus bhí rath air go hidirnáisiúnta, rud a chuir Murphy os comhair lucht féachana ollmhór den chéad uair. 
Thuill ról Jim, marthanóir paindéime, ainmniúcháin do Murphy don duais ‘Duine Nua is Fearr’ ag Gradaim Empire 2003 agus do Léiriú Ceannródaíoch ag Fear ag Gradaim Scannán MTV 2004. 
I léirmheas a rinne ComingSoon.net ar an scannán, dúradh, “Cillian Murphy is a superb find... and he gives a breakout performance as a man torn apart by the new world into which he's awakened.”
Ag deireadh na bliana 2003, bhí príomhpháirt ag Murphy sa scannán "Intermission" ina ndéanann sé páirt stocadóir mí ádhúil ollmhargaidh atá tréigthe ag a leannán agus a phleanálann robáil bainc le Colin Farrell. Bhí an scannán seo ar an scannán neamhspleách Éireannach ba rathúla ó thaobh airgid de i stair díoloifige na hÉireann (go dtí gur sháraigh "The Wind That Shakes the Barley" an churiarracht seo in 2006). 
Bhí páirteanna cúnta ag Murphy chomh maith ina chéad scannáin Hollywood – "Cold Mountain" agus "Girl with a Pearl Earring". D’fhoghlaim sé conas feoil a ghearradh i seamlas le hullmhú dá ról mar bhúistéir sa dara scannán thuas, cé gur feoilséantóir é féin. 
In 2004, thug sé camchuairt na hÉireann agus é sa príomhról-ról an 'Playboy' sa dráma "The Playboy of the Western World", léiriú de chuid Chompántas Amharclainne Druid faoi stiúir Garry Hynes, a bhí ina stiúrthóir ag Murphy in "Juno and the Paycock" le Seán O’Casey agus in "The Country Boy" le John Murphy don chompántacht céanna.
Ba sa bhliain 2005 a thuill Murphy aitheantas níos forleithne, ar dtús mar gheall ar dhá ról iomráiteacha mar mheirligh: an Dr. Jonathan Crane in "Batman Begins", agus Jackson Rippner sa scéinséir "Red Eye". Iarradh air ar dtús triail aisteora a dhéanamh do pháirt Bruce Wayne/Batman in "Batman Begins", ach níor chreid Murphy riamh go raibh an chruthaíocht cheart aige do pháirt an tsárlaoich. Thapaigh sé an deis bheith ag obair leis an stiúrthóir Christopher Nolan, áfach. 
Cé go bhfuair Christian Bale an phríomhpháirt chuaigh Murphy chomh mór sin i bhfeidhm ar Nolan gur thug sé páirt chúnta an Dr. Crane dó, dochtúir a bhfuil taobh eile leis mar shármheirleach ar a dtugtar ‘Scarecrow’. Dúirt Nolan leis an iris "Spin" go bhfuil súile iontacha neamhghnácha ag Murphy agus go mbíodh sé i gcónaí ag cumadh leithscéalta le go mbeadh Murphy in ann a spéaclaí a bhaint de le linn na seatanna teanna. 
Sa scannán "Red Eye" de chuid Wes Craven, ghlac Murphy páirt oibrithe i bplota feallmharfa, a chuireann faitíos ar Rachel McAdams ar eitilt thar oíche. Dúirt an criticeoir scannáin ón "New York Times", Manohla Dargis, go raibh Murphy mar a bheadh “picture-perfect villain,” go raibh cuma chomh fuar sin ar a shúilíní gorma go bhféadfaidís uisce a reo agus go raibh scéin ina fhéachaint dhrúisiúil fhaolchonda. 
Ainmníodh Murphy le haghaidh roinnt duaiseanna mar gheall ar na páirteanna seo sa bhliain 2005, ina measc ainmniúchán don duais "Meirleach is Fearr" ag Gradaim Scannáin MTV 2006 don scannán "Batman Begins".
In "Entertainment Weekly", airíodh Murphy i measc na "Summer MVPs" sa bhliain 2005, príomhscéal faoi dheichniúr siamsóirí a rinne sárléirithe ceannródaíocha. 
Scríobh David Denby ón bpáipéar "The New Yorker", “Cillian Murphy, who has angelic looks that can turn sinister, is one of the most elegantly seductive monsters in recent movies.”
Ag deireadh na bliana 2005 (tús na bliana 2006 san Eoraip), ghlac Murphy páirt Patrick “Kitten” Braden, dílleachta trans-inscne Éireannach a théann sa tóir ar a mháthair, sa gheandrámaíocht de chuid Neil Jordan, "Breakfast on Pluto", scannán atá bunaithe ar an leabhar den teideal céanna le Patrick McCabe. Rinne Murphy triail aisteora don ról in 2001 agus cé gur cheap Jordan go mbeadh Murphy oiriúnach don pháirt bhí stiúrthóir "The Crying Game" idir dhá chomhairle faoi dhul i ngleic le hábhar trans inscne agus ábhar a bhain leis an I.R.A. arís. Ar feadh roinnt blianta, chuir Murphy brú ar Jordan an scannán a dhéanamh sula mbeadh an t-aisteoir róshean don pháirt. In 2004, d’ullmhaigh Murphy don ról trí bhualadh le trasfheisteoir a ghléas é agus a thug amach leis agus le trasfheisteoirí eile é go clubanna oíche. Thug Murphy faoi deara go raibh na daoine seo iontach deisbhéalach agus cheap sé gur fhorbair siad an tréith seo toisc go mbíonn orthu bheith de shíor ag freagairt do mhaslaí a bhíonn daoine claonta ag tabhairt dóibh.
In "Breakfast on Pluto", scéal a thiteann amach i ndomhan ilghnéitheach dathúil d'éadaí rac drithleachta na 1970idí, seónna draíochta, ceantair na soilse deirge agus foréigean an I.R.A., feictear Murphy ag claochlú os ár gcomhair ó dhéagóir andraigíneach go trasfheisteoir taibhseach órfholtach. Dúirt Ruthe Stein ón "San Francisco Chronicle", agus í ag trácht ar Murphy sa pháirt seo, go bhfuil fuinneamh iontach ag baint leis ar an scáileán, mar a léirigh sé roimhe sin in 28 Days Later agus in Red Eye. Dar léi ba rogha iontach é Murphy do ról an bhuachalla andraigínigh Kitten agus go n-éiríonn leis sleamhnú go caolchúiseach ón ngreann go dráma. Maidir leis an líne is fearr le Kitten, 'Oh serious, serious, serious!' tá Ruthe den bharúil go ndéanann Murphy é a chur i láthair “with the full implications of its dual meaning.” Cé go raibh ardmholadh á thabhairt do Murphy fiú sna léirmheasanna a fuair lochtanna sa scannán féin, níor mhol gach duine go spéir é as a pháirt: Cheap "The Village Voice", a cháin an scannán, go raibh léiriú Murphy “unconvincing” agus róghleoite.
Ainmníodh Murphy do Dhuais "Golden Globe" sa chatagóir An t-Aisteoir is Fearr i Scannán Ceoil nó i Scannán Grinn dá pháirt sa scannán "Breakfast on Pluto" agus bhuaigh sé an t-Aisteoir is Fearr ag Gradaim Acadamh Scannán agus Teilifíse na hÉireann. 
In alt de chuid Premiere dar teideal “The 24 Finest Performances of 2005” liostaíodh Murphy i ról Kitten. Thug "Entertainment Weekly" onóir do thrí léiriú Murphy na bliana 2005 nuair a d'áirigh siad é san eagrán ag deireadh na bliana dar teideal “Great Performances of 2005.” 
In alt a tháinig amach ag deireadh na bliana 2005 in Back Stage, dúradh an méid seo a leanas faoi Murphy: “[he is] a chameleonic performer, a character actor trapped in a leading man's bone structure.”
In 2006 (2007 i Meiriceá Thuaidh), bhí príomhpháirt aige in "The Wind That Shakes the Barley", scannán Ken Loach faoi Chogadh Saoirse na hÉireann agus an Cogadh Cathartha. Bhuaigh an scannán duais Palme d’Or ag Féile Scannán Cannes in 2006 agus ba é an scannán neamhspleách ba rathúla riamh é ag díoloifig na hÉireann. 
Is réalaí sóisialach é an stiúrthóir Loach agus déanann sé a scannáin a thaifead in ord. Maidir le roghnú na n-aisteoirí dá scannáin, tá sé iontach dian agus ní roghnaíonn sé ach aisteoirí arb as na ceantair lena mbaineann na scannáin. Mar sin de, ní thugann sé páirteanna d’aisteoirí mór le rá de ghnáth. Toisc gur bhain an scannán le Corcaigh, bhí seans ag Murphy cur isteach ar pháirt Damien O’Donovan, dochtúir óg a iompaíonn ina réabhlóidí, ach bhí air triail aisteora a dhéanamh faoi shé sula bhfuair sé an pháirt sa deireadh. Tá stair fada ag teaghlach Murphy i gCorcaigh; le linn na tréimhse ina bhfuil "The Wind That Shakes the Barley" bunaithe lámhach saighdiúirí na Breataine a sheanathair toisc go raibh sé ag seinnt ceoil Ghaelaigh. 
Dúirt an criticeoir Denby an méid seo agus é ag caint faoi chur chuige Murphy agus é ag dul i ngleic le páirt Damien: “Murphy is normally very quiet in movies; he has attained his mystique as an actor by staring at people with baby-blue eyes. In this film, too, he has, at times, a deep stillness, but he has idiosyncratic moments as well, such as when Damien has to execute a teen-ager who has ratted on the I.R.A. Murphy, writhing, shoots the boy and stumbles away, nausea struggling against duty.” 
Scríobh Kenneth Turan, scríbhneoir an "Los Angeles Times", "Murphy is especially good at playing the zealotry as well as the soul-searching and the regret, at showing us a man who is eaten up alive because he's forced to act in ways that are contrary to his background and his training."[48] Agus dúradh in "Scotland on Sunday", “Cillian Murphy ... exudes a doe-eyed sensitivity that is central to our emotional involvement in the character's development. He is not a macho figure itching for a fight, but a man of peace, reluctantly drawn to the use of force. When he makes a commitment to Irish independence, it is unyielding and entirely believable.” Bhronn "GQ UK" a nduais d’Aisteoir na Bliana 2006 dá obair in The Wind That Shakes the Barley.
D’fhill Murphy ar an stáitse idir Samhain na bliana 2006 go dtí Feabhra na bliana 2007 i bpríomhpháirt dhráma John Kolvenbach, "Love Song", in éineacht le Neve Campbell, sa West End i Londain. Bhí an phríomhpháirt aige mar fhisiceoir-spásaire in Aibreán na bliana 2007 (mí Iúil i Meiriceá Thuaidh) agus é mar dhualgas aige an ghrian a athadhaint sa scannán ficsean eolaíochta "Sunshine". Bhí sé in éineacht leis an stiúrthóir Danny Boyle arís sa scannán sin. Bhí páirt aige sa scannán rómánsúil grinn "Watching the Detectives" in éineacht le Lucy Liu; léiríodh an scannán neamhspleách den chéad uair ag an bhFéile Scannán Tribeca 2007 agus dúradh go mbeadh sé le feiceáil Lá San Vailintín na bliana 2008, ach níor láithríodh é sna téatair mar go ndeachaigh an scannán caol díreach go foirm DVD. 
Sa bhliain 2008, bhí an phríomhpháirt ag Murphy sa scannán "The Edge of Love". Meascán de cheathairuilleog an ghrá agus scannán beathaisnéiseach a bhí ann, in éineacht le Keira Knightley agus Sienna Miller, agus ghlac Matthew Rhys páirt an fhile Dylan Thomas ann. Is féidir é a fheiceáil arís mar “Scarecrow” sa scannán The Dark Knight, an scannán leantach de "Batman Begins". 
Lean an scannán beathaisnéiseach "Hippie Hippie Shake" (in éineacht le Sienna Miller arís) sa bhliain 2009. Ghlac Murphy páirt Richard Neville, eagarthóir na hirise Oz, iris a bhí sícideileach, radacach agus faoi thalamh. Bhí an iris i gcroílár trialach sa bhliain 1971, arbh í an triail ab fhaide agus ba gháirsiúla í i stair na Breataine. 
Bhí páirt aige in Peacock ina theannta sin. Scannán scéinséara, síceolaíoch is ea é a bhaineann le fear a bhfuil dhá phearsantacht aige agus a chuir an dallamullóg ar dhaoine gurb eisean a bhean chéile; ghlac Ellen Page páirt sa scannán mar bhean a bhíodh ina shaol fadó. 
Bhí trí ról nua don scáileán leagtha amach do Murphy i gcomhair léirithe. Rinne sé "Perrier’s Bounty" i Samhain na bliana 2008, geandrámaíocht coire ó lucht déanta "Intermission". An pháirt a bheidh aige sa scannán seo ná mionchoirpeach atá ar a theitheadh ó mheirleach. Is é Brendan Gleeson a ghlac pháirt an mheirligh. Bhí sé i gceist aige scannán beathaisnéiseach eile a dhéanamh ar a dtugtar, "Dali & I:The Surreal Story" , (a cuireadh ar coimeád mar gheall ar stailc aisteora féideartha) in éineacht le Al Pacino, aisteoir lena raibh dúil ag Murphy a bheith ag obair. Ba mar gheall ar scannán a chonaic sé mar dhéagóir, a raibh Pacino ag glacadh páirte ann sa bhliain 1973, 
"Scarecrow", an scannán is fearr leis, a thuig sé an cumas cumhachta a bhain le haisteoireacht scannáin. 
Thaitin scannáin John Wayne le Murphy nuair a bhí sé ag fás aníos. 
Sa bhliain 2005, dúirt sé go mba mhaith leis páirt an cheoltóra snagcheoil Chet Baker a ghlacadh. 
Ba mhaith le Murphy obair leis an stiúrthóir Michael Gondry lá éigin; áirítear Johnny Depp, Meryl Streep agus Philip Seymour Hoffman i measc na n-aisteoirí a bhfuil súil aige go mbeidh sé ag obair leo. 
Tá meas ag Murphy ar Jeff Bridges, Sean Penn, Edward Norton agus Joaquin Phoenix ina theannta sin. Nuair a d’iarr an iris, "Jane", air cé acu de na ban-aisteoirí cáiliúla a mba mhaith leis a phógadh, roghnaigh sé Maggie Gyllenhaal agus dúirt sé gur “sionnach dathúil” í agus go raibh sí “cliste”. 
Dúirt Murphy nach bhfuil sé ag iarraidh páirt an mheirligh a ghlacadh níos mó, mar nach dteastaíonn uaidh cáil a bheith aige mar aisteoir a ghlacann an pháirt chéanna i gcónaí. Ní theastaigh uaidh bogadh go Los Angeles mar gheall ar dhifríochtaí cultúrtha agus an fad óna chlann. In ainneoin sin, ceapann Murphy go mbeadh sé críonna agus chun tairbhe dó, go healaíonta, scannáin ó Hollywood a dhéanamh mar aon le scannáin bheaga neamhspleácha.
Phós Murphy a chailín a bhí ina cónaí leis le fada, Yvonne McGuinness, i lár na bliana 2004. Ealaíontóir is ea í a casadh air sa bhliain 1996 ag ceann dá chuid seónna rac-cheoil. Tá an bheirt ina gcónaí ar an taobh thiar thuaidh de Londain lena mbeirt mhac óga a rugadh sna blianta 2005 agus 2007. Tá an cháil ar Murphy a bheith drogallach agus é ag labhairt faoina shaol pearsanta. Is minic a thugann sé agallaimh faoina shaothar, ach ní bhíonn sé le feiceáil ar sheónna cainte na teilifíse ina mbíonn sé de nós ag aisteoirí labhairt faoina saolta príobháideacha. Níl stílí aige gan trácht ar bholscaire. Taistealaíonn sé gan lucht coimhdeachta agus is minic é i láthair premiére ina aonar. Tugann Murphy ─ atá cúthail agus príobháideach ─ le tuiscint go bhfuil easpa suime aige i gcultúr an iomráiteachais, agus admhaíonn sé gur “dúshlán” é an cairpéad dearg “nach bhfuil mé ag iarraidh a shárú”. Tá cleachtadh aige ar nós maireachtála nach mbeadh suim ag na táblóidigh ann agus is d'aonghnó a dhéanann sé sin. “Níor chruthaigh mé conspóid riamh, ní bhím in éineacht le mná, ní théim amach ar an ragairne.” Tá Murphy cáirdiúil leis na comhaisteoirí Éireannacha, Colin Farrell agus Liam Neeson, agus tugann sé urraim do Neeson mar athair ionaid i saol na scannáin. Is iad siúd a bhí cáirdiúil leis sula raibh sé mar réalta na cairde is gaire do Murphy go bunúsach. 
Tá an ceol fós tábhachtach i saol Murphy. Dúirt sé sa bhliain 2004, “Níl de rudaí rabairneacha i mo shaol ach mo chóras steiréó, a bheith ag ceannach ceoil agus ag dul chuig ceolchoirmeacha.” Ní chasann sé ceol a thuilleadh ina bhanna rac-cheoil, ach is minic é a bheith ag casadh ceoil lena chairde agus ina aonar agus, fós, bíonn sé ag cumadh amhrán. Níl sé beartaithe aige banna nua a thosú, rud atá éagsúil ó mhórán d’aisteoirí atá ina gceoltóirí freisin.Fiú dá mbeinn go maith, ní thabharfaí aird orm go deo; d'fhéachfaí orm mar aisteoir a raibh banna ceoil agam mar chaitheamh aimsire.” Is reathaí tiomnaithe é Murphy ina theannta sin. 
Tógadh é mar Chaitliceach sular iompaigh sé ina agnóisí nuair a bhí sé ina dhéagóir. Sa deireadh, d’iompaigh sé ina aindiachaí tar éis dó taighde a dhéanamh dá pháirt mar fhisiceoir/spásaire núicléach sa scannán ficsean eolaíochta, "Sunshine". Is feoilséantóir le fada é, ní mar gheall ar agóid mhórálta i gcoinne mharú na n-ainmhithe, ach mar go raibh nósanna míshláintiúla a bhain le talamhghnó ag cur as dó. Cliamhain is ea é do John J. McGuinness, TD i bParlaimint na hÉireann. Ghlac Murphy páirt i bhfeachtas Rock the Vote Ireland 2007 agus é ag díriú ar vótálaithe óga don olltoghchán. Bhí sé i mbun feachtais ar mhaithe le cearta na ndíthreabhach leis an eagraíocht Focus Ireland freisin.

Is é Ceardchumann Seirbhísí, Tionsclaíoch, Gairmiúil agus Teicniúil, nó CSTGT (Béarla: "Services, Industrial, Professional & Technical Union", nó "SIPTU") an ceardchumann is mó in Éirinn, le timpeall 200,000 ball. Is i bPoblacht na hÉireann atá an chuid is mó de bhaill an cheardchumainn, ach tá craobh acu i dTuaisceart na hÉireann chomh maith. Tá ceanncheathrú acu i Halla na Saoirse, i lár Bhaile Átha Cliath.
Cruthaíodh an cumann sa bhliain 1990 nuair a cumascaíodh Ceardchumann Oibrithe Iompair agus Ilsaothair na hÉireann agus Cumann Oibrithe na hÉireann le chéile.


Is comórtas sacair é an UEFA Europa League i gcomhair clubanna sacair na hEorpa, eagraithe ag UEFA. Is é an dara comórtas idirnáisiúnta is tábhachtaí san Eoraip, i ndiaidh Sraith na gCuradh. Cáillíonn clubanna don chorn ag braith ar feidhmíocht an chlub sa tsraithchomórtais agus an corn náisiúnta. Thosaigh an comórtas sa bhliain 1971 agus bhí sé ann in ionad an Choirn Idirchathair. Sa bhliain 1999 fuaireadar réidh le Corn do curraithe Corn agus cumaiscaíodh é le Corn UEFA.
Roimh 2009, thugtaí "UEFA Cup" nó "Corn UEFA" air. Chomh maith le seo bhí comórtas darbh ainm an "Corn Intertoto", ach cumaiscíodh é isteach leis an UEFA Europa League. 

Is traenálaí peile é José Mário dos Santos Félix Mourinho (rugadh é ar an 26 Eanáir 1963 i Setubal na Portaingéile). Tá sé ina thraenálaí ar an bhfoireann Real Madrid. 
Chuir Mourinho tús lena ghairmréim leis an bhfoireann Benfica, agus bhí sé i gceannas orthu ar feadh naoi gcluiche. Sa bhliain 2001, chuaigh sé go dtí Leiria chun a bheith ina thraenálaí ar U.D. Leiria. Ina dhiaidh sin, bhí seal rathúil aige le Porto idir 2002 agus 2004, ina bhuaigh siad an Corn UEFA (2003), Sraith na Seaimpíní (2004) agus an Liga Portaingéalach faoi dhó.
Sa tsamhradh 2003, cheannaigh Roman Abramovich an club Sasanach Chelsea. Thaitin Mourinho go mór le Abramovich, agus sa bhliain 2004 d'fhág Mourinho slán le Porto agus chuaigh sé go dtí Londain chun post a ghlacadh leis an gclub. Chuir Abramovich a lán airgead sa chlub, agus thosaigh siad ag ceannach imreoirí gan mhoill. Thosaigh Mourinho mar thraenálaí i mí Iúil sa bhliain 2004.
Sa tséasúr 2004/05, bhuaigh Chelsea Premier League agus Corn na Sraithe. Sa bhliain 2005/06, bhain siad an Príomhroinn amach arís, ach níor éirigh leo a dhéanamh amhlaidh i Sraith na gCuradh. B'é Learpholl a rinne an éacht seo. Bhuaigh Mourinho an gradam Traenálaí na Bliana don bhliain 2006.
I rith an tsamhraidh 2006, cheannaigh Abramovich na himreoirí Michael Ballack agus Andriy Shevchenko, cé go raibh Mourinho féin sa tóir ar Samuel Eto'o. I mí Mheán Fómhair, bronnadh cárta dearg ar Bhallack i gcluiche in aghaidh Learpholl. I mí Eanáir, 2007, bhí argóint idir Mourinho agus Abramovich, mar bhí Ballack agus Shevchenko ag imirt go dona. Bhí teannas idir an bheirt as seo amach, ach bhuaigh Chelsea Corn na Sraithe agus Corn F.A. fós.
Sa tséasúr nua 2007/08, bhuaigh Chelsea an chéad cluiche i gcoinne Birmingham City, agus an cluiche ina dhiaidh sin i gcoinne Reading. I mí Mheán Fómhair, áfach, ní raibh Chelsea in ann an ceann is fearr a fháil ar Blackburn Rovers, Aston Villa agus Rosenborg. Ar an 20 Meán Fómhair, 2007, d'fhág Mourinho a phost, agus cuireadh Avram Grant isteach ina áit.
Thosaigh Mourinho mar thraenálaí ar Internazionale ar an 2 Meitheamh, 2008. Bhuaigh Inter an SuperCorn Iodálach i mí Lúnasa 2008. I Sraith na gCuradh, bhuaigh Inter an chéad cluiche agus imríodh comhscór sa chéad cluiche eile. Bhuaigh Inter an Serie A, an Coppa Italia agus Corn na hEorpa sa bhliain 2010.
Porto:
Chelsea:
Internazionale:


Tharla An Chéad Chogadh idir na Rómhánaigh agus na Giúdaigh idir na blianta 66 agus 73 AD. Thosaigh an t-éirí amach sa bhliain 66AD in Judaea go bunúsach de bharr aighneas idir lucht creidimh Ghiúdach agus lucht creidimh Ghréigeach. 
I dtosach d'éirigh le na Ghiúdaigh agus scriosadar agus mharaíodar an t-arm Rómhánach, timpeall sé mhíle saighdiúir, a bhí lonnaithe in Judaea fán am sin. Chuir sin olc nach beag ar na Rómhánaigh, a bhailigh arm láidir de 60,000 mhíle saighdiúir faoi cheannas Vespasian agus níos déanaí, tar éis Impire na Róimhe a dhéanamh de Vespasian sa bhliain 69, a mhac Titus, a bhéadh ina Impire freisin, le smacht a chuir ar na nGiúdaigh. Scriosadar agus réabadar an tír i rith blianta an t-éirí amach. Níor fhágadar cloch ar chloch de theampall mór na Ghiúdaigh. 
Chuireadh timpeall milliún daoine chun bás agus rinneadh sclábhaí de chuid mhaith Ghiúdaigh eile i rith na blianta seo. 
Chuireadh dhá éiríthe amach eile faoi chos sa chéad bhliain dár gcionn, Cogadh Kitos (115-117AD) agus Éirí Amach Bar Kokhba (132-135 AD).
Deirtear gur de dheasca na húafáis seo is ea a thosaigh muintir an Judaea ag scaipeadh thart fán domhan mór. Bhí tionchar ollmhór ag na heachtraí seo ar stair an domhain amach ansin.

Tugtar teorainn Roche nó ga Roche ar an teorainn timpeall na rinne neimhe nach gceadaítear satailítí i bhfoirm shreabhach taobh istigh di. Is é sin, dá mbeadh deoir mhillteanach leachta ag timpeallú na rinne neimhe taobh istigh de theorainn Roche, thitfeadh sí as a chéile agus na fórsaí taoide á streachailt as a chéile, agus dá mbeadh sí á timpeallú taobh amuigh den teorainn chéanna, choinneodh a himtharraingt féin le chéile í. Ar ndóigh, ní leacht a bhíonn i gceist le satailítí na reann neimhe - bíonn na gealacha comhdhéanta as cloch agus as oighear. Mar sin féin, tá tábhacht phraiticiúil le teorainn Roche mar choincheap. An smionagar a bhíonn ag timpeallú an phlainéid, cuir i gcás, déanfaidh sé fáinne thart ar an bpláinéad taobh istigh de theorainn Roche; ach taobh amuigh den teorainn, tiocfaidh sé le chéile, ionas go gcruthófar satailít nua. Sin é an cineál claonadh a bheidh ann, ar a laghad.
B'é an réalteolaí Francach Édouard Roche a d'oibrigh amach an taobh matamaiticiúil den scéal thiar sa bhliain 1848, agus is as a hainmníodh an coincheap.
San fhoirmle seo, is ionann:



Lionn dubh, nó pórtar, is ea Beamish Genuine Irish Stout. Táirge de chuid Beamish & Crawford is ea é agus bíonn sé á ghrúdú i dtuaisceart Chathair Chorcaí, Éire. Tá neart c. 4.3% alcóil ann, agus 38-44 aonad searbhais. Tá sé ar fáil in Éirinn ar buacaire i dtithe tábhairne agus i gcannaí ach baineadh den mhargadh idirnáisiúnta é sa mbliain 2009.
The Cork Porter Brewery a bhí ar an ngrúdlann bhunaidh, a bhí lonnaithe i ndeisceart na cathrach. William Beamish, William Crawford, Richard Barrett agus Digby O'Brien a chuir ar bun í, ar 13ú Mí Eanair 1792. Bhí an-rath ar an bhfiontar agus bhí táirgeacht de 100,000 bairille aige fé bliain a 1805. Deineadh comhlacht poiblí dhi i mbliain a 1901 agus bhí a neamhspleáchas aige seo go bliain a 1962, nuair a thóg Carling O'Keefe Limited, ilchomhlacht grúdlannaíochta Ceanadach, seilbh iomlán air.
Mar sin féin, fágadh méid áirithe smachta ar a chuid cúrsaí féin ag Beamish & Crawford fén seilbh seo agus ina dhiaidh sin, nuair a cheannaigh Elders IXL na hAstráile Carling O'Keefe (1987) agus nuair a dhíol Elders Beamish & Crawford le Scottish & Newcastle i mbliain a 1995 (Fosters Group a bhí ar Elders um an dtaca sin).
I mbliain a 2008, cheannaigh cuibhreannas de chuid Heiniken International agus Carlsberg Scottish & Newcastle agus an bhliain chéanna fógraíodh go raibh Beamish & Crawford le dúnadh. Dúnadh an ghrúdlann an bhliain dár gcionn agus aistríodh grúdú Beamish Genuine Irish Stout go grúdlann Heiniken sa Linn Dhubh i dtuaisceart Chathair Chorcaí. Grúdlann Murphy is ea í seo, go dtugtar Grúdlann Thobar Muire uirthi de ghnáth.

Is imreoir sacair é Ahmed Hossan Hussein Adelhamid () (r.23 Feabhra, 1983 i Caireo, An Éigipt). Imríonn sé faoi láthair le Wigan Athletic sa Premier League.
El-Zamalek sa hÉigipt an chéad chlub ar bhain sé leis. D'imir sé le K.A.A. Gent sa séasúr 2000 - 2001 agus chuir aon chúl déag. D'imir sé le Ajax san Isiltír ó 2001 go 2003 agus chuir a lán cúl. D'imir sé le Marseille ó 2003 go 2004 agus bhí sé ag imirt le A.S. Roma ó 2004 go 2006.
Tottenham Hotspur
D'imir sé le Spurs ó Mhí Eanáir 2006 go dti Samhradh 2007. Bhí ocht gcluiche is daichead aige agus chuir sé trí chúl déag, ach níor thaitin sé le Martin Jol sa bhliain 2007.
Middlesbrough
Ba mhaith le Gareth Southgate é agus cheannaigh sé Mido i Samhradh 2007. Sa séasúr 2007/08 bhí deich gcluiche ag Mido agus chuir sé dhá chúl, ach ní raibh sé sásta. Sa séasúr 2008/09 d'imir sé sé chluiche agus chuir trí chúl in aghaidh Tottenham, Learpholl agus Portsmouth, rud a thug an-sásamh dó.
Wigan Athletic
Tá sé ar iasacht ag Wigan anois, agus chuir cúl sa chéad cluiche leis an chlub in aghaidh Liverpool i Eanáir, 2009. 

Cumadóir ceoil ab ea Nikolai Andreyevich Rimsky-Korsakov (Rúisis: Николай Андреевич Римский-Корсаков, Nikolaj Andreevič Rimskij-Korsakov, freisin Nikolay, Nicolai, agus Rimsky-Korsakoff, rugadh Tikhvin, in aice le Novgorod, 18 Márta 1844; d'éag Lybensk, in aice le St Petersburg, 21 Meitheamh 1908). Ba é duine de na cumadóirí ceoil ba chlúití lena linn agus bhí tionchar aige ar chuid mhaith cumadóirí comhaimsirthe. Bhain sé an chlú is mó amach dá chuid ceoildrámaí, ceol le haghaidh ceolfhoirinn agus amhráin. Ba bhreá leis bheith ag scríobh ceol bunaithe ar an mbéaloideas agus seanscéalta a mhuintir. Bhí saol cruthaíoch thar a bheith torthúil aige. Ag pointe amháin bhí sé mar mhuinteoir ag Sergei Prokofiev.
Ceann de na píosaí is cáiliúla dár scríobh sé ná Sheherazade, scéal an bhean úd i Míle Oíche agus Oíche. Píosa eile leis atá aitheannta go forleathan ná "The Flight of the Bumble Bee" (Eitilt na Beiche).

Duine spóirt Éireannach a bhí i Lorenzo Iognáid Ó Meachair (Béarla: "Lorenzo Ignatius Meagher") (1899–1973), nó Lory Meagher mar a bhí aithne níos fearr air. D'imir Meagher iomáint leis an gclub cáiliúil Tulach Ruáin i gContae Chill Chainnigh sna fichidí agus sna tríochaidí, agus chaith sé na blianta idir 1924 agus 1935 ina bhall de fhoireann sinsir iomána Chill Chainnigh. Is minic a aicmítear Lory Ó Meachair mar duine de na laochra is mó i stair an chluiche. Cruthúnas amháin don mholadh seo ná gur roghnaíodh é i bhFoireann Iomána na Mílaoise sa bhliain 1999.
Sa bhaile beag Tulach Ruáin i gContae Chill Channigh a saolaíodh Lory Ó Meachair ag casadh an chéid, agus baisteadh é leis an ainm neamhghnách Lorenzo Iognáid. Bhí an t-ainm Lorenzo á úsáid sa chlann ar feadh na blianta fada, agus bhí sean-uncail leis a bhí ina dhochtúir cabhlaigh. Tháinig Lory ar an saol i dteaghlach a bhí an-ghníomhach i bpolaitíocht náisiúnach agus sna cluichí Gaelacha. Creidtear go raibh a athair, Henry Joseph Meagher, ag an gcéad cruinniú a bhí ag an gCumann Lúthchleas Gael riamh nuair a bunaíodh é i nDúrlas, Contae Thiobraid Árann sa bhliain 1884. Ní ábhar ionaidh é gur ghríosaigh Henry a pháistí chun iomáint a imirt. 
Taobh amuigh den pháirc imeartha, ba fhear cútháil agus cuibheasach é Lory ina shaol pearsanta. Chaith sé a shaol ar fad ag obair ar an bhfeirm, agus níor phós sé riamh. Bhí sé lán-sásta an cáil a sheachaint, agus é féin a choimeád as an spotsolas. Mar gheall ar an dearcadh seo, bhí sé amhrasach i gcónaí i leith hiriseoirí chomh maith.
Leis a chlub áitiúil Tulach Ruáin i gContae Chill Chainnigh a d'imir Meagher a chuid iománaíochta, agus bhain sé sult mór as an rath a bhí aige leo. Bhuaigh sé a chéad craobh chontae sa bhliain 1924, éacht a rinne sé arís sna blianta 1925, 1930, 1933 agus 1934.
Thiar sa bhliain 1924 a fuair Meagher a chéad deis chun imirt leis an bhfoireann idir-chontae, i gcluiche in aghaidh Bhaile Átha Cliath. Chaill na Cait an cluiche seo, áfach, ach bhí siad ar ais sa bhliain 1925 nuair a bhain siad Craobh Laighean, agus bhí a chéad corn buaite ag an imreoir óg. Ní raibh ann ach díomá arís dóibh sa chluiche leathcheannais, nuair a fuair Tiobrad Árainn an lámh in uachtar orthu.
Bá bhliain iontach í 1926 do Mhuintir Uí Meachair, nuair a tháinig a dheartháireacha Henry agus Willie isteach i bhfoireann na gCat. Bhí tús maith acu chomh maith, le bua i gCraobh Laighean agus áit ina chéad cluiche ceannais na hÉireann. Thugadar aghaidh ar Chorcaigh ar an lá seo, lá ina raibh Páirc an Chrócaigh clúdaithe faoi bhrat sneacht. Fuair na Ceannarcaigh an bua, le scórlíne deiridh 4-6 go 2-0. Buille tubaisteach a bhí ann do mhuintir iomána Chill Chainnigh, agus tháinig meath mór ar an bhfoireann idir-chontae ar feadh tamaill gearr.
Bhí 1931 ann nuair a thosaigh cúrsaí ag éirí níos fearr do na Cait, agus tháinig siad ar ais le Ó Meachair ina chaptaen orthu. Bhain sé a tríú corn Laighin amach, agus cháiligh Cill Chainnigh don chluiche deiridh arís. Cé a bhí ann ag fanacht dóibh ach na Ceannarcaigh arís. Ócáid iontach a bhí ann, cluiche géar a chríochnaigh ar chomhscór 1-6. Bhí ath-imirt de dhíth mí níos déanaí, cluiche a bhí chomh géar is a bhí an chéad babhta. Bhí Ó Meachair ag imirt ag barr a mhaitheasa ag an am seo, rud a léirigh sé go soiléir le sár-chúilín a chuir sé thar an trasnán ó 90 slat amach. In ainneoin an sár-iarracht a chuir Ó Meachair isteach, ní raibh faic idir na foirne ag deireadh an lae, agus imríodh comhscór arís 2-5. Mar sin, lean an sága ar aghaidh go dtí an tríú cluiche, an dara ath-imirt, ach gortaíodh Ó Meachair sa dara cluiche (easna briste) agus níor ghlac sé aon pháirt. Mar gheall ar ghortú a gcaptaen, ba bheag nar ghéill na Cait agus sheol siad amach foireann óg a chaill le scór deiridh 5-8 go 3-4.
Cé go raibh sé ar thaobh na gcailliúnaithe i ndá chluiche ceannais, níor chaill Lory Ó Meachair muinín ar bith. Bhuaigh na Cait Craobh Laighean arís sa bhliain 1932, agus ghlac siad áit sa chluiche mór arís. Bhí Curaidh na Mumhan,an Clár, ós a gcomhair an bhliain seo. Chuir Ó Meachair sár-thaispeántas isteach arís ar an lá, le cúl ó phoc sleasadh a bhain an corn dóibh, 3-3 in éadan 2-3. Sa deireadh, bhí a chéad bonn uile-Éireann aige.
An bhliain dar gcionn, bhuaigh Ó Meachair agus na Cait boinn sa tSraithchomórtas Iomána Náisiúnta, an chéad uair a bhaineadar an trófaí agus an ceann deireanach go dtí 1962. Lean an rath ar aghaidh i gcraobh na hÉireann, le bua i gCraobh Laighean agus sa chluiche leathcheannais. Luimneach a bhí ann ina n-éadan, ach ní raibh siad ábalta na Cait a chloígh agus thóg Ó Meachair a dara bonn uile-Éireann abhaile. Chaill Cill Chainnigh a gcoróin i gCraobh Laighean áfach sa bhliain 1934. Ní dhearna siad an botún céanna sa bhliain 1935, agus bhain siad an craobh amach arís, an séú ceann do Ó Meachair. Bhuail siad le Luimneach arís sa chluiche mór - curaidh na hÉireann, curaidh an tSraith agus gan chailliúint i 31 cluiche. Mar gheall ar seo, creideadh go mbeadh bua éasca eile ag na Mumhanaigh. Tháinig 46,000 amach go Páirc an Chrócaigh ar lá an chluiche. Cé go raibh an bháisteach ag titim go trom, níor chuir sé isteach ar chaighdeán na hiomána, agus imríodh ceann de na claissaicí. Ní raibh a lán idir na foirne sa chéad leath, ach ag tús an dara leath sheol Ó Meachair, captaen na foirne, cúilín ollmhór thar an trasnán ó lár na páirce, agus d'oscail sé bearna nach ngéillfeadh na Cait arís. Bhí an lá ag na gCait, an tríú bhonn do Ó Meachair. Tar éis an bua stairiúil seo, d'fhógair Ó Meachair go mbeadh sé ag cur deireadh leis a ghairmréim idir-chontae.
Tugtar "Bród Tullaroan" ar an teach ina chaith Lory Ó Meachair a shaol ina chónaí leis a dheirfiúracha, agus tá sé oscailte don phobal sa lá atá inniu ann. Teach feirme dhá stór le díon tuí atá ann ón 17ú haois, a athchóiriú ag tús na 1900idí. Tugann sé léirgeas maith dúinn i saol theaghlaigh feirmeoireachta réasúnta compordach ón ré sin. Tá ionad taispeántais agus músaem le fáil ann a thaispeánann an iliomad éachtaí a rinne Cill Chainnigh sna cluichí Gaelacha. I measc na rudaí atá bailithe ann, tá roinnt de na boinn agus duaiseanna spóirt a bhronnadh ar Ó Meachair le linn a shaoil gaisciúil.

Is comhdhúil chomhordanáidithe é fearóiciainíd photaisiam, leis an fhoirmle K[Fe(CN)]·3HO.

Is imreoir sacair é Afonso Alves Martin Junior (r.30 Eanáir, 1981 i Belo Horizonte, An Bhrasaíl). Imríonn sé faoi láthair le Middlesbrough.
D'imir sé le Atlético-MG ó 1997 go 2002 agus bhí sé ag imirt le Örgyte IS ón séasúr 2002/2003. Chuaigh sé go dtí Malmö FF ar 2004 agus d'aimsigh sé 29 chúl le an chlub. D'imir sé le SC Heerenveen ó 2006 go 2008, agus scór sé 45 chúl sa 39 cluichí. 
Is maith leo a lán clubanna Alves agus ba mhaith leis an move i Nollaig 2007. Ní raibh an bainisteoir ar áthas.
Ba mhaith leis Gareth Southgate an imreoir agus cheannaigh sé sa Eanáir, 2008 ó £12 million. Ar an séasúr 2007/2008, scór Afonso cúig chúl, agus dhá chúl v Manchester United i Aibreán, 2008. 
Scór sé an "hat-trick" v Manchester City i Bealtaine. Bhuaigh Middlesbrough an cluiche 8-1. Ar an séasúr anois, scór sé dhá chúl , v Stoke City i 30 Lúnasa agus v Blackburn Rovers i 25 Deireadh Fómhair. Is maith le Alves Middlesbrough, agus tá sé ag imirt le a lán cluichí.


Is siopa leabhar Gaeilge é An Ceathrú Póilí, agus é ag obair i gCultúrlann Mac Adam Ó Fiaich i mBóthar na bhFál i mBéal Feirste. Díolann an siopa leabhair Ghaeilge, chomh maith le leabhair Bhéarla a bhfuil baint acu le cultúr dúchasach na hÉireann. Amach ó na leabhair, díolann an siopa ceol Gaelach agus deismireáin dhúchasacha, ar nós T-léinte agus earraí criadóireachta.

Ní fios cé hé údár an tsaothair litríochta seo - Fís Adomnáin - ina maítear go gcuirtear síos ar a bhfaca Adomnán Naofa (a cailleadh sa bhliain 704) nuair a taibhríodh Ifreann agus na Flaithis dó. Creidtear gur san deichiú aois nó san aonú aois déag a scríobhadh é agus táthar den tuairim nach suarach a thábhacht sa litríocht mheánaoiseach; go deimhin tá ráite gur réamhtheachtaire Gealach na Coiméide Diaga é, saothar ó pheann an fhile Íodálaigh, Dante.

Planda iomráiteach a tháirgeann tiúbair is ea práta (nó an Spáinneach Geal, nó préata nó fata; "Solanum tuberosum"). 
Nuair a fhástar plandaí nua ó na tiúbair, is clóin iad seo de na máthairphlandaí. Is luachmhar é seo mar gur féidir tréithe fabhracha a chaomhnú. Tá na mílte cineálacha ann, iad uile den speiceas céanna. 
Tá suas le 160 speiceas sa nádúr, agus níl siad gaolta go dlúth i gcónaí. 
Planda atá dúchasach do Mheiriceá Theas is ea an práta, áit ar saothraíodh é le fada fada le cineálacha buntúsacha mar bharr ó 200 AD ar a laghad. Sna hAindéis Arda ó cheann ceann na hilchríche a bhíodh an práta roimh theacht na nEorpach. 
Mar sin, tháinig an práta as Meiriceá Theas ó thús. Timpeall lár an 16ú céad a tugadh isteach sa Spáinn é, agus uaidh sin scaip sé ar fud na hEorpa.
Tá fabhalscéal eile ann, gur thug an ridire Walter Raleigh an práta go hÉirinn as Meiriceá Theas. Ar an 28 Iúil 1586, cuireadh an práta (an práta milis) don chéad uair in Éirinn. Ach is finscéal ann, is cosúil.
Tá finscéal ann gur tháinig an práta go hÉirinn an chéad uair le seoltóirí Spáinneacha ag teitheadh ó na Sasanaigh ,i ndiaidh an ionsaí mírathúil le hArmáid na Spáinne sa bhliain 1588. Ach tuagadh an t-ainm "Spáinneach Geal" ar an práta ar dtús, gur tháinig an práta go hÉirinn le trádálaithe as an Spáinn. 
Faoi seo táirgtear 90% de phrátaí an domhain sa seandomhan, oirthear na hEorpa go háirithe. Tá a tháirgeadh domhanda ionchurtha i dtábhacht le táirgeadh na ríse agus na cruithneachta. 
Claonadh ag prátaí le galair éagsúla, galair víreasacha is dúchan go háirithe. 
Bíonn taighdeoirí is síolraitheoirí ag iarraidh póir fhrithsheasmhacha le táirgiúlacht fheabhsaithe a shaothrú an t-am ar fad, agus san iarracht seo tá na speicis fhiáine le tréithe frithsheasmhacha éagsúla an-tábhachtach sa linn géinte.
Is iomaí cineál bia a dhéantar le prátaí. B'fhéidir gurb iad sceallóga an bia is coitianta a dhéantar le prátaí. Déantar brioscáin phrátaí astu freisin. Táthar an-chosúil lena chéile ach amháin go bhfuil sceallóga níos tibhe agus níos tanaí ná brioscáin phrátaí. Itear sceallóga te; itear brioscáin phrátaí ag teocht an tseomra. Is iomaí blas a bhíonn ar mbrioscáin phrátaí amhail salann agus fínéagar, cáis agus oinniún, blas bagún deataithe, blas curraí, blas Tabasco is araile.

Is traenálaí agus iar-imreoir sacair é Patrick "Pat" Fenlon (rugadh é ar an 15 Márta, 1969 i mBaile Átha Cliath, Éire). Tá sé ina thraenálaí le Bohemians sa League of Ireland.
D'imir Fenlon le Chelsea i Sasana ó 1986 go 1987. Bhí sé ag imirt le St Patrick's Athletic ó 1987 go 1991. D'imir sé le Bohemians ó 1991 agus 1994 agus chuaigh Pat go dtí an Tuaisceart na hÉireann i 1994 agus d'imir sé le Linfield ar feadh dhá bhliain. Sa tséasúr 1996/1997, d'imir sé le Shamrock Rovers. Roimhe sin, d'imir sé le Shelbourne ó 1997 go 2003.
Shelbourne
D'obair sé le Shelbourne ó 2003 go 2007. Cheannaigh sé a lán imreoirí sa bhliain 2006. Bhuaigh an club Sraith na hÉireann i 2003, 2004 agus 2006, agus bhí an fhoireann ag imirt sa UEFA Champions League Third Qualifying Round.
Cathair Doire
Bhí sé ag obair le Cathair Doire ó Eanáir go Bealtaine 2007. Ní raibh na torthaí go maith agus cuireadh amach e tar éis cúpla mhí. Tháinig Peter Hutton isteach mar thraenálaí nua, agus tá Stephen Kenny ag obair leis an bhfhoireann anois.
Bohemians
Bhí sé ina thraenálaí le Bohemians agus bhuaigh an League of Ireland i 2008 agus chuaigh go dtí an Corn FAI Final.

Caisleán atá suite in aice le Baile Shláine i gContae na Mí é Caisleáin Bhaile Shláine. Chuir muintir Conyngham tús le tógáil an fhoirnimh atá ann faoi láthair i 1785, agus tá cáil mhór air na laethanta seo mar gheall ar na ceolchoirmeacha a bhíonn á reáchtáil ansin go bliantúil, nach mór, ó 1981 i leith.

Is banaisteoir í Lucy Lawless a rugadh ar an 29 Márta 1968 sa chathair Auckland, an Nua-Shéalainn.

Is é Wellington príomhchathair na Nua-Shéalainne agus an dara cathair is mó daonra sa tír sin. 

Sa teirmidinimic agus cheimic fhisiceach, maíonn Dlí Dalton, ( glaoite freisin "Dlí Dalton faoi Bhrúnna Codánacha") seo a leanas Dlí Dalton; 
Thug John Dalton an dlí eimpíreach seo faoi deara sa bhliain 1801 agus tá sé gaolta le na ghásdlíthe.
Sa mhata, is féidir sainmhíniú a thabhairt ar bhrú mheascán de gháis éagsúla mar an suimiúchán
Seasann formula_3 do bhrúnna codánacha gach gás ar leith.
Á chur i gcás nach n-imoibríonn na gáis lena chéile.
nuair atá formula_5 mólchodán an i-ú chomhbhall, sa mheascán iomlán de na m-chomhbhaill.
Tugann an ghaolmhaireacht atá ar thaispeáint ina dhiaidh seo, bealach dúinn chun tiúchan toirte gáis faoi leith a thomhais.
nuair atá: formula_7 tiúchan an i-ú chomhbhall, curtha in iúl i gcodanna sa mhilliún nó ppm.



Leabhar a scríobhadh san dara chéad déag idir 1179-1190 i Laidin is ea Tractatus de Purgatorio Sancti Patricii. Scríobhadh é ag manach anaithnid i gCambridgeshire, Sasana, a shínigh é féin mar "H" amháin, chun a h'umhaltacht a thaispeáint. Níos déanaí glaoitear Anraí ó Sawtry air. Aistríodh go neart teangacha eile é agus d'ob é an leabhar ar a bhí an tór is mó sna céadta bliain dár gcionn.
Thaisteal ridire gaelach den ainm Owein go dtí Purgadóir Naoimh Phádraig le maithiúnas a fháil ar a chuid peacaí trom. Chuireadh comhairle air bheith ina mhanach agus neart rudaí eile a dhéanamh seachas leanacht air, le maithiúnas a fháil ach dár leis, bhí a chuid peacái chomh trom sin nach raibh aon dul as ach Purgadóir Naoimh Phádraig a dhéanamh. Rinne sé amhlaidh agus instear dúinn faoin gciapadh ar fhulaing sé. I ndeireadh na dála d'fhill sé agus maithiúnas faighte aige. As seo is ea a d'fhás an nós thart faoi Éirinn agus níos faide i gcéin oilirtheacht a thabhairt ar Loch Dearg.









Sráidbhaile in Éirinn is ea Carraig Álainn. Tá an baile suite in iarthuaisceart na tíre i gContae Liatroma. Bhí 384 duine ina gcónaí i gCarraig Álainn sa bhliain 2011.

Baile in Éirinn is ea Baile Uí Mhurchú. Tá an baile suite in oirdheisceart na tíre i gContae Cheatharlach.

Baile in Éirinn is ea Cill Damháin. Tá an baile suite in oirdheisceart na tíre i gContae Cheatharlach.

Sráidbhaile in Éirinn is ea an Daire Ríoga. Tá an baile suite in oirdheisceart na tíre i gContae Cheatharlach.

Baile in Éirinn is ea Fionnmhach (Béarla: "Fennagh" ). Tá an baile suite in oirdheisceart na tíre i gContae Cheatharlach.

Baile in Éirinn is ea Sean Leithgleann. Tá an baile suite in oirdheisceart na tíre i gContae Cheatharlach.

Baile in Éirinn is ea Tigh an Raoireann. Tá an baile suite in oirdheisceart na tíre i gContae Cheatharlach.

Baile is ea Aird Mhór in Éirinn. Tá an baile suite ar an gcósta i ndeisceart na tíre i gContae Phort Láirge, gar d'Eochaill.
Sráidbhaile iascaireachta atá ann. Tá cónaí ar c. 330 duine ann. Deirtear gurb í Aird Mhór an chéad lónnaíocht Chríostaí in Éirinn: go raibh cónaí ar Naomh Deaglán sa réigiún timpeall 350 – 450 AD agus gur thug sé an creideamh leis roimh theacht Phádraig Naofa.

Baile is ea Lios Mór in Éirinn. Tá an baile suite i ndeisceart na tíre i gContae Phort Láirge.


Is í München ("Minga" i gcanúint na Baváire, "Munich" as Béarla) príomhchathair na Baváire, 
an ceann is faide ó dheas de stáit fheidearálacha na Gearmáine. Tá an chathair suite cois abhann an Isar, ar craobhacha í de chuid na Danóibe. 
Tá tuairim is 1.35 milliún duine ina gcónaí i München, agus dá bharr sin, is í München an tríú cathair is mó sa Ghearmáin, tar éis Bheirlín agus Hamburg. Tá München suite 50 ciliméadar ó na hAlpa Baváracha sa Bhaváir Uachtarach, 520 méadar os cionn leibhéal na farraige.
Is é Marienplatz príomhchearnóg na cathrach. Is ann atá an foirgneamh cáiliúil, an "Neues Rathaus" (an Halla Baile Nua). Tá an Sean-Halla Baile ("Altes Rathaus") ina sheasamh in aice leis. Tá trí gheata cathrach inniu ann, an "Sendlinger Tor", an "Isartor", agus an "Karlstor" in aice leis an gcearnóg mhór Karlsplatz (nó "Stachus", mar a thugann muintir na háite uirthi). Tá Pálás Nymphenburg ar cheann de na seanfhoirgnimh is mó a tharraingíonn cuairteoirí go München, agus tá sé ar cheann de pháláis mhóra ríoga na hEorpa. Tá sé suite in iarthar na cathrach, i gceantar Neuhausen-Nymphenburg. Ba é an Prionsa Toghthóra ("Kurfürst") Ferdinand Maria a thóg an pálás sa bhliain 1664, agus bhí sé ceaptha mar bhronntanas dá bhean chéile Adelheid, toisc go raibh sí díreach tar éis oidhre a bhreith dó.
Chomh maith le tramanna agus busanna ar fud na cathrach, tá córas traenach ann, ar a dtugtar an "S-Bahn". Is é "Stadtbahn" is ciall leis an ngiorrúchán seo - "iarnród na cathrach". Téann an S-Bahn amach chuig na bruachbhailte, chomh maith le córas traenach faoi thalamh le sé líne, an "U-Bahn". Is é príomhstáisiún traenach München (nó an "Hauptbahnhof") an dara stáisiún is mó sa Ghearmáin, tar éis stáisiún Frankfurt.
Tá aerfort mór ag an gcathair freisin, agus eitiltí ar fud an domhain ar fáil ann.
Bhí tuairt eitleáin i "Flughafen München-Riem" ar 6 Feabhra 1958; maraíodh cuid na foirne sacair Manchester United Football Club.
Is as München don chlub sacair FC Bayern München. Imríonn siad a gcuid cluichí san Allianz Arena. Imríodh cuid de na cluichí i gCorn an Domhain san Arena sa bhliain 2006. 
Bhí na Cluichí Oilimpeacha ar siúl sa chathair sa bhliain 1972. 
Ar an 6 Meán Fómhair 1972, Feallmharaíodh 11 lúthchleasaí ón Iosrael ag na Cluichí Oilimpeacha. Fuair cúigear sceimhlitheoirí de chuid "Black September" agus póilín Gearmánach amháin bás freisin. 
Is áit tharraingteach do thurasóirí é an sráidbhaile Oilimpeach, an "Olympiagelände" nó an "Olympiapark". 

Ba deartháir óg le Cristobel Colón é Bartolomé Colón; (Iodáilis: "Bartolomeo Colombo"; t.1461 – 1515).
Bhí Bartolomeo ina chairteoir i Liospóin na Portaingéile sna 1470í, mar a raibh príomhionad léarscáilíochta an domhain ag an am. Lena dheartháir Cristobel thiomsaigh sé "Fiontar na nIndiacha", scéim chun greim na Portaingéile ar thrádáil na spíosraí leis an Chianoirthear a bhriseadh, trí sheoladh siar thar an Aigéan Atlantach go Oirthear na hÁise. Sna blianta déanacha de na 1480í chuaigh Bartoloméo a chónaí sa Fhrainc, agus rinne sé iarracht spéis rí na Fraince sa scéim a mhúscailt, mar a rinne Cristobel sa Spáinn le Banríon na tíre sin. 
Chuala Bartoloméo sa bhliain 1493 go raibh rath ar thuras a dhearthára agus chuaigh sé chun na Spáinne agus Cristobel imithe cheana féin ar a dhara thuras. Le cúnamh airgid ón choróin sheoil sé go dtí an Easpáinneoil (nó Quisqueya sa teanga Taino) i 1494 chun bualadh le Cristobel. D'fhan sé ar an oileán sin ar feadh sé bliana go leith (1494-1500) mar chaptaen ar cheann de na longa nó mar ghobharnóir leis an teideal Adelanto nuair a bhí a dheartháir as láthair. Bhunaigh sé an chathair Santo Domingo de Gusman ar an oileán idir na blianta 1494 agus 1498, atá anois ina phríomhchathair ag an Phoblacht Dhoiminiceach. Rinneadh an-chuid gearán faoina réimeas mar ghobharnóir agus cuireadh é féin, Cristobel, agus deartháir eile Giacomo (nó Diego) i bpríosún agus sheoil Francisco de Bobadilla ar ais chun na Spáinne iad i mí na Nollag 1500. Fuair siad pardún ríoga agus sheoil Bartoloméo le Cristobel ar a thuras deireanach go Meiriceá.
D'ainmnigh Cristobel Colón an t-oileán "St Bartholomé" ina onóir.
Fuair sé bás i Santo Domingo sa bhliain 1515, agus tháinig a dheartháir Diego i gcomharbacht air mar rialtóir na hEaspáinneola.

Is club proifisiúnta peile í Sevilla Fútbol Club a imríonn i bpríomhsraith na Spáinne, an Primera División. Bunaíodh an club ar 14 Deireadh Fómhair, 1905. Bhí D. José Luis Gallegos mar an chéad uachtaráin ar an chlub. 
Sa bhliain 1890, d'imir an foireann a chéad cluiche agus an chéad chluiche oifigiúil sa tír, in aghaidh Recreativo Huelva. Sa bhliain 1914, bhuaigh siad an "Copa de Sevilla" (Corn Sevilla). Sa bhliain 1935, bhuaigh Sevilla an "Copa del Rey". Le déanaí ta an Corn UEFA buaite acu chomh maith leis an Supercorn UEFA.




Is duine spóirt Éireannach é Daithí "Davy" Mac Gearailt (Béarla: "David "Davy" FitzGerald") a rugadh i nDroichead Abhann Uí gCearnaigh, Contae an Chláir ar an 2 Lúnasa 1971. Imríonn sé ina chúl báire leis a chlub iomána áitiúil "Droichead Abhann Ó gCearnaigh" fós, agus d'imir sé le foireann idirchontae an Chláir idir na blianta 1990 agus 2006. Bhain sé rath amach mar imreoir idirchontae, agus tá trí ghradam Sárimreoirí na Bliana buaite aige.
Chaith sé tamall beag mar shaineolaí ar an gclár spóirt The Sunday Game, ach sa tsamhradh 2008 ghlac sé post nua mar bhainisteoir ar fhoireann idirchontae Phort Láirge.


Is club peile é Olympique de Marseille a imríonn i gcraobh na peile sa Fhrainc, nó an "Ligue 1". Tá an club lonnaithe sa chathair, Marseille. 
Bunaíodh an club sa bhliain 1899. 
Bhí sé an club is mó agus an club is rathúla sa Fhrainc sna 1980idí agus na 1990idí. 
Bhuaigh Marseille Sraith na Seaimpíní sa bhliain 1993, an bhliain chéanna inár bhuaigh "an club Ligue 1," don cheathrú uair. 
Áfach, níor bhuaigh Marseille aon rud tábhachtach ó shin.
In ainneoin sin, tá tacaíocht láidir ag Marseille. De gnáth bíonn an staidiam, an Vélodrome, lán; 60,013 suíochán atá ann. 
Is é mana an chlub "Droit Au But", as Gaeilge; "Díreach sa Cúl".

Is club Cumann Lúthchleas Gael i gContae Luimnigh é CLG Cill Díoma .
Tá an club bunaithe ar bhruach theas Béal na Sionainne agus ar bhruach thiar Béal na Máighe sa chuid thoirtheas de pharóiste Cill Díoma/Pailís Chaonraoi in Iarthar Chontae Luimnigh, 14km siar ó Chathair Luimnigh. Tagann formhór dá imreoirí ó bhaile Cill Díoma agus ó na ceantracha tuaithe máguaird ar nós Baile Uí Chathláin, An Cnoc Rua agus Baile Ó gCathasaigh. Tá club eile, Pailís Chaonraoí, ann i bparóiste Cill Díoma/Pailís Chaonraoí agus is féidir le gach iománaí as an bparóiste uile imirt le Cill Díoma.
Imrítear ach an iomáint amháin sa chlub faoi láthair ach imríodh an pheil chomh maith suas go dti tús na mílaoise nua. Imríonn formhór peileadóirí Cill Díoma le Pailís Chaonraoí anois.
Ba limistéar iomána é baile Cill Díoma ó thús agus bunaíodh an club ag an am gcéanna le bunú CLG féin sa bhliain 1884. Tá tuariscí ann faoi chomórtas iomána a d'eagraigh Cill Díoma sa bhliain 1891 inár bhuaigh Fág an Bealach Áth Dara ar An tAthair Ó Murchú Faing sa chluiche ceannais agus bhíodar an-ghníomhach i gcomórtaisí ar fud an chontae le teacht 20ú aois.
Cé go bhfuil cúntas ann faoi fhoireann ag glacadh páirt i gcomórtaisí peile faoin ainm "Pailís Chaonraoi" sa bhliain 1903, níor scoilt an dara chlub sa pharóiste go hoifigiúil ó Chill Díoma go dti an bhliain 1906. Tá stair an dá chlub nascaithe le chéile ó shin i leith. Thángadar le chéile sa bhliain 1916 ach scoilteadar arís sa bhliain 1920. D’imríodar mar Cill Díoma/Pailís Chaonraoi ón mbliain 1950 go dti gur chuir Coiste an Chontae an club ar fionraí i ndiaidh eachtra le linn cluiche sa bhliain 1959. Tháinig an club aontaithe ar ais arís sa bhliain 1965 ach scoilt Pailís Chaonraoi arís de sa bhliain 1971 nuair a chuadar isteach i Roinn an Iarthair agus d’fan Cill Díoma sa Roinn Cathrach.
Ba bhall de Coiste CLG Thiar an Chontae é CLG Cill Díoma suas go dti an bliain 1954 nuair a atheagráiodh na ranna agus d’aistríodar go dti an Roinn Cathrach. 
B’iad blianta na 1930í ré órga iomána Chill Díoma. Sháraíodar ar Chill Mocheallóg i ndiaidh achomhairc chun Craobh Iomána Sóisear an Chontae a bhuachaint sa bhliain 1933. Shroicheadar cluiche ceannais Craobh Iomána Sinsear Chontae Luimnigh san dá bhliain ina dhiaidh sin ach bhuaigh Átháin orthu. Cé gur bhuadar craobh sóisear na cathrach sna blianta 1956, 1958, 1982, 1984, 1998, 2000, 2001 agus 2002, níor éirigh leo corn an chontae a ghabháil arís go dti an bhliain 2002 nuair a bhuadar ar Bhaile an Chaisleáin/Béal Átha Grean sa chluiche ceannais. Is club iomána idirmheánach é CLG Cill Díoma ó shin i leith.
Sa pheil, bhuadar craobh sóisear A na cathrach sna blianta 1955 agus 1980 agus bhuadar craobh sóisear B na cathrach le linn blianta na 1980í agus na 1990í sular éirigh an chlub as imirt leis an liathróid mór.
Tháinig Cill Díoma agus Pailís Chaonraoi le chéile sna gráid óga sa bhliain 2006 faoin ainm "Gaeil Chill Ulta" agus bhuadar craobh peile mionúir B an chontae arís sa bhliain sin.
Tá páirc imirthe Chill Díoma suite sa Chnoc Rua, leath-bhealach idir baile Cill Díoma agus Sean-Chill Díoma, 1km ó dheas ó lár an bhaile.
Sé Pádraig Mac Mathúna ("Paddy McMahon") an imreoir is cáiliúla a tháinig as Chill Díoma. Ba bhall den fhoireann a bhuaigh craobh iomána sóisear an chontae sa bhliain 1933 é agus ghnóthaigh sé boinn Uile-Éireann le Luimneach sna blianta 1934 agus 1936 agus arís sa bhliain 1940 i ndiaidh dó aistriú go dti Átháin.

Is club Cumann Lúthchleas Gael i gContae Luimnigh é CLG Pailís Chaonraoi .
Tá an club bunaithe ar imeall theas Béal na Sionnaine sa chuid thiarthuaidh de pharóiste Cill Díoma/Pailís Chaonraoi, 18km siar ó Chathair Luimnigh. Tagann formhór dá imreoirí ó bhaile Pailís Chaonraoi agus ó na ceantracha tuaithe máguaird ar nós Drom Achair Mhóir, Rinn Mahoilín, an tSeanphailís agus Cill na Siúrach. Cé go bhfuil club eile, Cill Díoma, ann i bparóiste Cill Díoma/Pailís Chaonraoi, is féidir le gach iománaí as an bparóiste uile imirt le Pailís Chaonraoi.
Cé go bhfuil traidisiún an pharóiste dírithe ar an iomáint, imríodh an dá chód sa chlub ó thús agus tá an stádas céanna ag an mbeirt acu ar an bpáirc imirthe. 
Bunaíodh Cill Díoma, an chéad club i bparóiste Cill Díoma/Pailís Chaonraoi, ag an am gcéanna le bunú CLG féin sa bhliain 1884 agus bhí an béim ar an iomáint ann ó thús. Cé go bhfuil cúntas ann faoi fhoireann ag glacadh páirt i gcomórtaisí peile faoin ainm "Pailís Chaonraoi" sa bhliain 1903, níor scoilt an dara chlub sa pharóiste go hoifigiúil ó Chill Díoma go dti an bhliain 1906.
Tá stair an dá chlub nascaithe le chéile ón am sin. Thángadar le chéile sa bhliain 1916 ach scoilteadar arís sa bhliain 1920. D’imríodar mar Cill Díoma/Pailís Chaonraoi ón mbliain 1950 go dti gur chuir Coiste an Chontae an club ar fionraí i ndiaidh eachtra le linn cluiche sa bhliain 1959. Tháinig an club aontaithe ar ais arís sa bhliain 1965 ach scoilt Pailís Chaonraoi de don tríú uair sa bhliain 1971 nuair a chuadar isteach i Roinn an Iarthair agus d’fan Cill Díoma sa Roinn Cathrach. D’fhill Pailís Chaonraoi ar ais ar an Roinn Cathrach sa bliain 1978.
Ba chlub sóisear é Pailís Chaonraoi í gcónaí ó am a bhunú. Cé gur bhuaigh Clochán orthu i gcluiche ceannais iomána sóisear an chontae sa bhliain 1912, níor éirigh leo aon chaobh a bhuachaint go dti gur tháinig corn peile mionúir B an chontae chucu sa bhliain 1996. Ba é sa pheil sóisear B a bhuadar a gcéad corn sna gráid fásta, craobh na Cathrach sa bhliain 2001. Tar éis craobh iomána sóisear B na Cathrach a ghabháil cúpla bliain as a chéile, chuadar suas go dti grad sóisear A sa bhliain 2009.
Tháinig Pailís Chaonraoi agus Cill Díoma le chéile sna gráid óga sa bhliain 2006 faoin ainm "Gaeil Chill Ulta" agus bhuadar craobh peile mionúir B an chontae arís sa bhliain sin.
Ta páirc imirthe Pailís Chaonraoi suite i gceartlár an bhaile in aice an tseipéil. Osclaíodh í sa bhliain 1951.
I measc imreoirí cáiliúile an chlub, tá Micheál Mac Eochaidh ("Mike Keogh"), cúlbáire Luimnigh i gcluiche ceannais peile faoi-21 sa bhliain 2000, agus Eoin Ó Síocháin ("Eoin Sheehan") a ghnóthaigh scór 4-5 do Luimneach le linn cluiche i gcoinne Port Láirge i gCraobh Peile Sinear na Mumhan sa bhliain 1987.

Is cainéal cumarsáide sonraí in ailtireacht ríomhaireachta, é bus. Aistrítear sonraí idir chomhpháirteanna ríomhaireachta thar an mbus. 
Bíonn dhá chineál bus in úsáid don chuid is mó i ríomhairí:

Tugtar forimeallach ar ghléas crua-earraí a cheanglaítear le ríomhaire; m.sh., clóire, scanóir, is araile.


Is é an monatóir (nó níos foirmeálta, "aonad fístaispeána") an príomhghléas aschuir a bhíonn ag ríomhaire. Ar feadh na mblianta, bhíodh monatóirí bunaithe ar an dteicneolaíocht feadán ga‑chatóideach (CRT). Cé go bhfuil siad seo in úsáid fós, tá formhór na gceann nua bunaithe ar theicneolaíocht an LCD (taispeáint leachtchriostail). Tá siad seo in úsáid i ríomhairí glúine ar feadh na mblianta ach is iad an gnáthrogha le ríomhairí deisce anois de bharr titim i gcostais déantúsaíochta agus go mbíonn níos lú spáis agus níos lú cumhachta ag teastáil uathu.

Is baile i gContae Thiobraid Árann in Éirinn í Cluain Meala. Bhí daonra de 17,908 sa bhaile dar le daonáireamh na bliana 2011. Is í Cluain Meala an baile is mó sa Chontae. Is baile suntasach í Cluain Meala i stair na hÉireann de bharr na frithbheartaíochta láidir a thárla ann in Aibreán - Bealtaine 1650 i gcoinne airm Chromail. Sníonn abhainn na Siúire tríd an bhaile. 

Is iománaí Éireannach Dónal Ó Seancháin (Béarla: "Dan Shanahan") a rugadh ar an 4 Eanáir 1977 i Lios Mór, Contae Phort Láirge. Imríonn sé ina thosaí leis a chlub áitiúil Lios Mór agus an fhoireann idir-chontae Phort Láirge. Dearctar air mar duine de na h-imreoirí is fearr atá ann, agus bronnadh an duais Iománaí na Bliana air sa bhliain 2007.

Is iar-Uachtarán de chuid na Fionlainne é Martti Oiva Kalevi Ahtisaari, a rugadh ar an 23 Meitheamh 1937 i Viipuri. Sa lá atá inniu ann, is taidhleoir ag na Náisiúin Aontaithe é ar ar bronnadh Duais Síochána Nobel sa bhliain 2008 mar aitheantas dá bhfuil bainte amach aige ina chuid oibre síochána idirnáisiúnta. 

Seo liosta na logainmneacha sa Bhriotáin. Is fearr leaganacha Ceilteacha de na logainmneacha i dtíortha Ceilteacha a úsáid sa Vicipéid Gaeilge. Tá na leaganacha seo bunaithe ar an mapa ar Leathanach a Dó sa téacsleabhar úd "Colloquial Breton" le hIan Press agus Herve ar Bihan (Routledge, Londain agus Nua-Eabhrac 2004)

Is í Roazhon (nó Rennes na Fraincise) príomhchathair na Briotáine. Tá sí ina príomhchathair freisin ar Il-ha-Gwilen (Fraincis: "Ille-et-Vilaine"), an "département" is faide soir sa Bhriotáin. Níl Briotáinis á labhairt go nádúrtha timpeall Roazhon a thuilleadh, nó is iad an Fhraincis agus an chanúint Fhraincise "Gallo" teangacha na tuaithe sa taobh seo den Bhriotáin. "Resnn" is ainm don chathair i nGallo.
Tá cónaí ar chorradh is dhá chéad míle duine i Roazhon, agus má chuirtear pobal an cheantair máguaird san áireamh gheofaí breis is leathmhilliún duine. Bhí Edmond Hervé ina Mhéara ar Roazhon ar feadh tríocha bliain, agus tháinig Daniel Delaveau i gcomharbas air sa bhliain 2008. Baill de Pháirtí Sóisialach na Fraince iad an bheirt acu. 
Thug na Gailligh "Condate" ar an áit: comhrac an dá uisce. Tá an chathair suite idir dhá abhainn, "l'Ille" et "la Vilaine", ach tháinig an t-ainm atá anois uirthi ó ainm an phobail áitiúla, na "Redones" nó na "Riedones". I Laidin thugtaí "Civitas Redonum" uirthi.
Aeráid aoibhinn mhara atá ag an gcathair, cé nach cois farraige atá sí suite. Faigheann sí níos lú ná 700mm de bháisteach in aghaidh na bliana. Bíonn an geimhreadh fliuch agus measartha aoibhinn, agus bíonn an samhradh measartha tirim gan a bheith róthe. 
Tógadh an chathair ar ros os cionn chóngar dhá abhainn; spréigh sí ó thuaidh ar dtús agus níor shroich sí an taobh theas go dtí an 15ú haois. Ansin tógadh tithe ar na hardáin máguaird, ach ba mhinic a d’fhág an Vilaine an chuid ab ísle den chathair faoi uisce, fadhb nár fuasclaíodh go dtí an 19ú haois. 

Is club Cumann Lúthchleas Gael i gContae Luimnigh é CLG Átháin. 
Tá an club bunaithe i bparóiste Chaisleáin Uí Chonaill, an taon paróiste amháin sa chontae gur chuid de Dheoise Chill Dálua é, ar bhruach thoir na Sionainne i dTuaisceart Chontae Luimnigh, 10km soir ó thuaidh ó lár Chathair Luimnigh ar bhóthar Bhaile Átha Cliath. Tagann formhór dá imreoirí as baile Caisleán Uí Chonaill, as sráidbhaile Montpelier agus as na ceantracha tuaithe máguaird ar nós Lios na Graí, Baile an Bharraigh, Átháin agus Guaig. 
Imrítear an iomáint agus an pheil in Átháin agus tá craobhacha sinsir an chontae buaite acu sa dá chód ach bhí béim an chlub dírithe i gcónaí go láidir óna bhunú i dtreo na hiomána.
Fiú amháin roimh bhunú oifigiúl CLG, bhí traidisiún bríomhar iomána sa limistéar díreach soir ón gcathair. I measc na gclubanna ba láidre sa chontae le linn blianta deiridh an 19ú déag, bhí dhá cheann ó pharóiste Caisleán Uí Chonaill, "Caisleán Uí Chonaill" agus "Cnoc na Sailí". D'éirigh leis an mbeirt acu Craobh Iomána Sinsear Chontae Luimnigh a bhuachaint, Cnoc na Sailí i ndiaidh dóibh sárú ar Abrahamaigh Ráth Caola sa bhliain 1900, agus Caisleán Uí Chonaill nuair a fuaradar an lámh in uachtar ar Chromadh i gcluiche ceannais na bliana 1909.
Tagann an chéad tuairisc nuachtáin faoi imirt na gcluichí Gaelacha sa pharóiste ó Mhí Nollaig na bliana 1887 nuair a chaill Caisleán Uí Chonaill cluiche ceannais Comórtas Iomána Chill Mhuire i gcoinne CLG Saor Theas. Tá tagairt eile ann do chluiche iomána sa bhliain 1895 i gCill Mhuire arís inar bhuaigh Saor Theas ar fhoireann dárbh ainm di "Átháin" agus bhí foireann ann ag imirt faoin ainm "Baile an Bharraigh" nuair a chailleadar cluiche iomána i gcoinne Máigh Rua i Mí Feabhra na bliana 1903. Bhí foireann peile sa cheanntar ag an am gcéanna faoin ainm "Áth na Coite", a bhí bunaithe i leath-pharóiste Mhóin a' Lín agus tháinig roinnt dá imreoirí as paróiste Chaisleán Uí Chonaill. Ach maraon lena lán clubanna eile sa chontae, thiteadar go léir as a chéile le linn na dTrioblóidí agus An Chéad Cogadh Domhanda.
Bunaíodh club an lae inniu ann sa bhliain 1926. Ós rud é go raibh an-chuid daoine ag teacht isteach sa pharóiste le linn togáil stáisiún ginnte hidrileictreach Ard na Croise ag an am, d’fhás club Átháin go tapaidh agus i gcionn ach dha bhliana, bhí Craobh Iomána Sóisear Chontae Luimnigh gafa acu nuair a sháraíoadar ar Chill Mhíde i gcluiche ceannais na bliana 1928. I ndiaidh dóibh buachaint ar Bhrú Rí sa chomórtas chéanna sa bhliain 1930, thosnaíodar ag imirt sa phríomhghrád, áit ina bhfuilid ann fós gan stad ó shin i leith.
Ní raibh orthu fanacht ach bliain amháin sula raibh craobh iomána sinsear an chontae ina seilbh don chéad uair tar éis dóibh an lámh in uachtar d'fháil ar Chromadh. B’iad blianta na 1930í ní amháin ré órga iomána Átháin ach ré órga iomána Luimnigh chomh maith. Idir na blianta 1931 agus 1948, tháinig corn an chontae cúig uair déag ar ais go dti an paróiste. Le linn an trátha chéanna, bhuaigh Luimneach Craobh Iomána Sinsearach na hÉireann sna blianta 1934, 1936 agus 1940 agus b’as Átháin beagnach leath na fóirne ar gach ócáid.
Ag tús a réimis, ba iad Éire Óg príomh-iomaitheoirí Átháin ach, aisteach le rá, níor chas an beirt acu riamh orthu féin i gcluiche ceannais sinsear an chontae. Bhuaigh an club as Caisleán Uí Chonaill ar Chill Díoma i gluichi ceannais na bliana 1934 agus 1935 ach, ina dhiaidh sin, ba sna cluichí idir Átháin agus Cromadh an coimhlint ba ghéire i gcúrsaí iomána Luimnigh. Thagadh sluaite móra chun féachaint orthu agus bhí blas iomaíocht polaitiúil an ama eatharthu chomh maith. Bhí bá ag cuid de lucht leanúna Átháin leis an IRA agus agus cuid lucht leanúna Cromadh leis Na Léinte Gorma.
Nuair a d’éirigh glún na bhfathach as an imirt, tháinig meath ar ratha Átháin, Cé gur bhuadar ar Na Gearaltaigh, foireann na Roinne Thiar, chun craobh iomána sinsear an chontae a bhuachaint arís sa bhliain 1955, níor fhilleadar ar an gcluiche ceannais go dti gur sháraíodar ar Thobar Phádraig sa bhliain 1998. Chosnaíodar an chorn i gcoinne Cill Mocheallóg sa bhliain dár agus bhuadar arís í sa bhliain 2004. I ndiaidh dóibh an teideal a bhuachaint ar naoi n-uair déag, is iad Átháin fós an club iomána is rathúla sa chontae.
Cé go bhfuil clú ar Átháin mar chlub iomána, ba iad an fhoireann ba láidre i bpeil an chontae chomh maith le linn blianta na 1930í. I ndiaidh dóibh buachaint ar Mhainistir na Féile chun craobh peile sinsear an chontae a ghabháil don chéad uair sa bhliain 1935, níor chailleadar cluiche peile d'aon saghas suas go dti an bhliain 1940 fad is a bhí craobhacha na mblianta 1936, 1937, 1938 agus 1939 á mbuachaint acu.
Is beag toradh, áfach, a raibh ag peileadóirí Átháin ó shin i leith. Nuair a tháinig na grádanna teoranta i bhfeidhm sa chontae sa bhliain 1988, be chlub peile idirmheánach iad agus shroicheadar cluiche ceannais an chontae sa ghrád sin cúpla bliain ina dhiaidh ach thiteadar síos go dti an grád sóisear A sa bhliain 2001.
Tá páirc imirthe Átháin, Páirc Mhic Aodha, suite sa Gharraí Nua, Lios na Graí agus osclaíodh an clubáras sa bhliain 1995. Ainmníodh í i gcuimhne Mhichíl Mhic Aodha (1912-1982).
I measc na niománaithe cáiliúile Átháin, tá Mícheál Mac Aodha ("Mick Mackey"),
a dheartháir Seán Mac Aodha ("John Mackey"), Seán de Paor ("Jackie Power"), Pádraig Ó Scanláin ("Paddy Scanlon") agus Tadhg Ó Riain ("Timmy Ryan Goodbye"), baill foireann iomána Luimnigh le linn blianta na 1930í, agus Oilibhéar Ó Móráin ("Ollie Moran") atá ag imirt ar fhoireann sinsear an chontae ón mbliain 1997. Sé Seán Ó Catháin ("John Keane"), lán-taca ar fhoireann sinsear Luimnigh le linn blianta na 1980í agus na 1990í, an peileadóir is mó le rá a tháinig as Átháin le seasca bliain anuas.
Tá cáil faoi leith ar rosc catha Átháin, "Ar aghaidh, Átháin! Tá na prátaí ag beiriú!" ("Come on Ahane! The spuds are boiling!" as Béarla), i mbéaloideas iomána Luimnigh.

Is club Cumann Lúthchleas Gael i gContae Luimnigh é CLG Áth Dara.
Tá sé bunaithe i bparóiste Áth Dara in lár Chontae Luimnigh ar bhruach theas Abhann na Máighe, 22km siar ó dheas ó Chathair Luimnigh. Tagann formhór dá imreoirí ó bhaile Áth Dara agus ó na ceantracha tuaithe máguaird ar nós An tSeantsráid, Caisleán Riobáird agus Cluain Searbhóg.
Cé go bhfuil traidisiún na hiomána níos láidre sa cheanntar, imríonn Áth Dara peil agus iomáint sa ghrád sinsear. Is é Clochán an taon chlub eile sa chontae a bhfuil foireann sa phríomhghrád acu sa dá chód.
Tá páirc imirthe Áth Dara suite ar Bhóthar na Mainistir Duibhe, 500m ó lár an bhaile.
I measc imreoirí cáiliúla an chluib, tá an tiománaí Marcus Ó Foghlú ("Mark Foley") a roghnaíodh mar Sárimreoir na mblianta 1996 agus 2001 agus an peileadóir Stiofán Ó Laimhín ("Stephen Lavin") atá ar fhoireann sinsear an chontae faoi láthair.

Is club Cumann Lúthchleas Gael i gContae Luimnigh é CLG An Cnocán.
Tá an club bunaithe i leath-pharóiste Teampall Uí Bhrídeáin sa chuid theas de pharóiste Pailís na Gréine/Teampall Uí Bhríodáin idir Pailís na Gréine agus Imleach in Oirthear Chontae Luimnigh, 30km soir ó dheas ó Cathair Luimnigh. Níl aon baile nó sráidbhaile san áit agus tagann formhór na nimreoirí ó na ceantracha tuaithe Garraí Dúlais, An Cnocán, Baile an Fhaoitigh, Deirc agus Teampall Uí Bhrídeáin mórthimpeall Carraig an tSáirséalaigh ach is féidir le gach peileadóir agus iománaí as paróiste uile Pailís na Gréine/Teampall Uí Bhríodáin imirt leis An gCnocán.
Cé go bhfuil traidisiúin láidir peile ag síneadh siar go dti an 19ú aois sa cheanntar, imrítear peil agus iomáint sa Chnocán. Tá béim an chluib dírithe fós i dtreo na peile.
Ba é an limistéar thart ar an teorann idir Oirthear Chontae Luimnigh agus Deisceart Chontae Thiobraid Árann ceartlár na peile in Éirinn nuair a bhunaíodh An Cnocán sa bhliain 1884 agus tá tuairiscí ann faoi chomórtaisí peile a d'eagraíodar le linn blianta tosaigh CLG. Bhí trí fhoireann peile láidir sa cheantair ag an am agus d’aistirgh imreoirí idir An gCnocán, Pailís na Gréine agus Úlla ó bhliain go bliain. Chomh maith le sin, tháinig roinnt mhaith des na peileadóirí ar fhoirne mhóra na cathrach ar nós Na Trádálatihe as an bparóiste.
Bhuadar ar Phailís na Gréine, a bhí nascaithe leis An gCnocán faoin ainm "Pailís Aontaithe" sa bhliain sin, i gcluiche ceannais Craobh Peile Sinsear Chontae Luimnigh sa bhliain 1897 agus bhí roinnt imreoirí ón gCnocán ar fhoireann Úlla a ghabh an chorn sa bhliain 1900. Shroich An Cnocán an cluiche cheannais faoin a ainm féin dhá bhliain ina dhiaidh sin ach chailleadar i gcoinne Na Trádálaithe.
Ba é an tréimhse idir na blianta 1928 agus 1942 ré órga peile An Chnocáin. I ndiaidh dóibh an cluiche ceannais a chailliúint i gcoinne An Gleann ceithre bhliain as a chéile idir na blianta 1928 agus 1931, bhuadar Craobh Peile Sinsear an Chontae faoi dheireadh sa bhliain 1940. Dhá bhliain ina dhiaidh sin, bhain Mainistir na Féile díoltas orthu i gcluiche ceannais na bliana 1942.
Tháinig meath ar an gclub nuair a chailleadar an-chuid imreoirí don imirce le linn blianta na 1950í agus thiteadar síos go dtí an grád sóisear. Sa thréimhse céanna, bhí Pailís na Gréine agus Úlla ag dul i bhfeabhas agus chaill An Cnocán roinnt mhaith imreoirí dóibh siúd chomh maith. Níor tháinig leigheas ar an scéal go dtí gur bhuadar Craobh Peile Sóisear B Chontae Luimnigh sna blianta 1987 agus 1994.
Thosnaigh an iomáint sa Chnocán sa bhliain 1992 ach, ós rud é go bhfuileadar ag imirt i roinn ina bhfuil an iomáint i bhfad níos láidre ná an pheil, níl aon comórtas buaite ag an gCnocán sa chód óna bhunú.
Níl a pháirc imirthe féin ag an gCnocán ach imríonn siad ar pháirc ar chíos I nGarraí Dúlais.
I measc na n-imreoirí cáiliúile a raibh baint acu leis An gCnocán, tá Risteard Ó Cuinn ("Dick Quin"), peileadóir idir-chontae Luimnigh le linn blianta na 1900í agus Séamus de Nais ("Jim Nash") a bhuaigh bonn Craobh Peile Sinsear na hÉireann sa bhliain 1896.

Is club Cumann Lúthchleas Gael i gContae Luimnigh é CLG Baile Bricín/An Bóthar Mór.
Tá an club bunaithe i bparóiste Baile Bricín/An Bóthar Mór in Oirthear Chontae Luimnigh, 15km soir ó dheas ó Cathair Luimnigh. Níl aon baile nó sráidbhaile sa pharóiste agus tagann formhór dá imreoirí ó na ceantracha tuaithe ar nós An Bóthar Mór, Baile Bricín, Cathair Éile, Carraig An Phearsúin agus Lodain atá suite idir Baile an Fhaoitigh agus Cathair Chinn Lis.
Imrítear peil agus iomáint agus d’ainneoin go bhfuil traidisiún níos láidre san iomáint sa cheanntair, cuireann an club an béim céanna ar an dá chód.
Bunaíodh an club faoin ainm "Baile Bricín" sa bhliain 1885 agus d'imríodar i gcomórtaisí a bhí á eagrú ag clubanna ar nós An Bóthar, Saor Theas, Pailís na Gréine agus Cill Mhuire le linn blianta deiridh na 1880í. Ach ós rud é go raibh na ceithre chlub iomána ba láidre sa chontae ag an am, Saor Theas, Cathair Laighin, An Bóthar agus Máigh Rua, suite ar imeall pharóiste Baile Bricín/An Bóthar Mór, ní rabhadar ro-ghníomhach le linn blianta na 1890í agus is cosúil nár ghlacadar páirt i gCraobh Iomána an Chontae roimh thús an 20ú aois. Is é tuairisc ó Mhí Bhealtaine na bliana 1903 faoi chluiche idir Greanach agus Baile Bricín i gComórtas Iomána Bhrú na Déise an tagairt scríofa is sine don chlub atá ar fáil fós.
Tháinig an chéad chorn go dti an paróiste sa bhliain 1912 nuair a ghabh Baile Bricín Craobh Iomána Idirmheánach Chontae Luimnigh. Níor imríodh an grád sin idir na blianta 1914 agus 1928 ach d’éirigh le Baile Bricín arís sa bhliain 1919 nuair a tháinig Craobh Iomána Sóisear an Chontae chuig an bparóiste don chéad uair.
Toisc gur tháinig formhór dá nimreoirí as cuid thuaidh an pharóiste ag an am, athraíodh ainm an chluib go dti "An Bóthar Mór" le linn blianta na 1920í agus ba faoin dteideal sin a bhuadar Craobh Iomána Sóisear an Chontae don dara uair sa bhliain 1932. Chuaigh an club i léig ina dhaiadh sin, d’fhill an tainm ar ais go "Baile Bricín" agus, lasmuigh de Chroabh Iomána Sóisear na Roinne Thoir sa bhliain 1975, níor bhuadar teideal ar bith suas go dti blianta na 1990í. Tar éis dóibh cluichí cheannais na bliana 1990 a chailliúint i gcoinne Cnoc Áine agus na bliana 1993 i gcoinne Drom Chollachair/Béal an Átha, bhuadar ar Chromadh chun Craobh Iomána Sóisear A an Chontae a ghabháil don tríú uair sa bhliain 1994.
Shroich Baile Bricín cluiche ceannais Craobh Iomána Idirmheánach an Chontae ar an gcéad iarracht sa bhliain dár gcionn ach bhuaigh Pailís na Gréine orthu tar éis cluiche conspóideach agus tá siad ag fanacht fós ar iomáint sinsear a imirt.
Ba bheag an béim a bhí ar an bpeil sa chlub suas go dti an bhliain 2001 nuair a bhuaigh Baile Bricín Craobh Sóisear B an Chontae. Chailleadar cluiche ceannais Craobh Sóisear A an Chontae i gcoinne Na Piarsaigh sa bhliain 2005.
Socraíodh ar ainm an chluib a athrú go "Baile Bricín/An Bóthar Mór" sa bhliain 2008 chun an dá thaobh den pharóiste a athaint.
D’imir an club a chuid cluichí i bpáirc an phobail in aice Scoil Náisiúnta Chathair Éile go dtí gur osclaíodh a pháirc imeartha féin trasna an bhóthair uaithi sa bhliain 2008.
D’imir Damien de Brún ("Damien Browne") ar fhoireann iomána an chontae le linn blianta na 1990í agus Seán Mac Uileagóid ("John McElligot") ar fhoireann peile Luimnigh le linn blianta na 2000í agus ghnóthaigh Seán Ó Riain ("Johnny Ryan") scór aonair 7-0 i gluiche ceannais Craobh Iomána Sóisear an Chontae na bliana 1932.

Is éard is teanga thonúil nó teanga thuiníoch ann ná teanga ina bhfuiltear ag baint úsáid as toin nó tuineanna éagsúla le focail a aithint thar a chéile. Is é sin, i dteangacha den chineál seo is féidir nach bhfuil de dhifríocht idir dhá fhocal ach an ton, ach san am céanna, gur dhá fhocal éagsúla iad ó thaobh na brí agus na sanasaíochta de.
Tá a fhios ag an saol mór gur teanga den chineál seo í an tSínis, ach le fírinne, bíonn teangacha tonúla an-choitianta in Oirthear na hÁise, san Afraic, agus i measc theangacha bundúchasacha an Oileáin Úir. Bíonn tréithe tonúlachta le haithint ar a lán teangacha eile uaireanta, áfach.

Polaiteoir Ostarach ab ea Jörg Haider (26 Eanáir 1950 - 11 Deireadh Fómhair 2008). Ba ghobharnóir chúige Kärnten agus ceannaire "Comhghuaillíochta ar son Todhchaí na hOstaire (BZÖ - Bündnis Zukunft Österreich)" é nuair a fuair sé bás i dtimpiste bóthair (agus é ag tiomáint faoi thionchar alcóil).
Ba cheannaire é ar "Pháirtí Saoirse na hOstaire (FPÖ - Freiheitliche Partei Österreichs)", páirtí eile ar an eite dheis, ar feadh i bhfad. D'éirigh sé as mar chathaoirleach an FPÖ sa bhliain 2000 ach ba eisean an duine is mó le rá sa pháirtí i gcónaí. Cuireadh amach ón FPÖ é sa bhliain 2005, tar éis dó an BZÖ a bhunú. Fuair an BZÖ 10.7% de na vótaí in olltoghcháin na Ostaire, 2008, agus fuair an FPÖ 17.54%. 
Ba dhuine conspóideach é i gcónaí, go háirithe mar mhol sé cuid de pholasaithe na Naitsithe.


Is club Cumann Lúthchleas Gael i gContae Luimnigh é CLG Pailís na Gréine.
Tá an club bunaithe i bparóiste Pailís na Gréine/Teampall Uí Bhríodáin in Oirthear Luimnigh, 22km soir ó dheas ó Cathair Luimnigh thart ar bhóthar an N24. Tagann formhór dá imreoirí ó na bailte Pailiís Na Gréine, An Seanphailís agus An Coinicéar agus sna ceanntracha tuaithe maguaird ar nós Rás, An Bhreac-choill agus An Garrán Mór. Tá club eile, An Cnocán, sa leath theas den pharósite timpeall Carraig an tSáirséalaigh ach is féidir le gach peileadóir agus iománaí as paróiste uile Pailís na Gréine/Teampall Uí Bhríodáin imirt le Pailís na Gréine.
Cé go raibh traidisiún na peile níos láidre sa pharóiste suas go dti An Dara Chogadh Domhanda, tá an béim céanna ar an dá chód sa chlub faoi láthair.
Bunaíodh an club go hoifigiúil sa bhliain 1887 i gceanntar ina raibh cluichí Gaelacha á imirt ar feadh blianta roimh bhunú Cumann Lúthchleas Gael. Bhí trí fhoireann peile láidir ann le linn blianta na 1890í agus d’aistirgh imreoirí idir Pailís na Gréine, An Cnocán agus Úlla ó bhliain go bliain. San am chéanna, bhí mór-tradisiúin lúthchleasaíochta sa pharóiste chomh maith, go mór mór i gcaitheamh an mheácain, an chasúir agus an teasc, agus é eagraithe mar chuid den chlub. D’éirigh le fear as an bPailís, Pádraig Ó Riain, bonn ór a bhuachaint sa chasúr i gCluichí Oilimpeacha na bliana 1920 agus é ar fhoireann Mheiriceá.
Bhuaigh Na Trádálaithe ar Phailís na Gréine, a bhí nascaithe leis An gCnocán faoin ainm "Pailís Aontaithe" sa bhliain sin, i gcluiche ceannais Craobh Peile Sinsear Chontae Luimnigh sa bhliain 1897 agus bhí roinnt imreoirí ón bparóiste ar fhoireann Úlla a ghabh an chorn sa bhliain 1900. Shroich An Cnocán an cluiche cheannais dhá bhliain ina dhiaidh sin ach chailleadar i gcoinne Na Trádálaithe.
Maraon le mórán ceanntracha eile i ndeisceart agus in oirthear an chontae, d’fhás an iomáint go tapaidh sa chuid thuaidh den pharóiste le linn blianta na 1900í agus bhuaigh Pailís na Gréine Craobh Iomána Sóisear Chontae Luimnigh don chéad uair sa bhliain 1915 tar éis dóibh buachaint ar Ghreanach sa chluiche cheannais. Níor raibh aon ádh ag an gclub sna blianta ina dhiaidh sin i gomórtaisí an chontae suas go ti deireadh An Dara Cogadh Domhanda nuair a rugadar Craobh Sóisear na peile leo sna blianta 1948 agus 1956 agus an iomáint arís sa bhliain 1958. 
I ndiaidh dóibh sárú ar Naomh Mhuire, Ráth Caola chun craobh sóisear an chontae a bhuachaint arís sa bhliain 1968, shroich iománaithe Pailís na Gréine cluiche cheannais Craobh Sinsear an Chontae na bliana dár gcionn ach bhuaigh Tobar Pádraig orthu. Le fiche bliain anuas, tá príomh-fhoireann iomána an chluib ag dul suas agus síos idir na gráid sinsear agus idirmheánach. Tar éis dóibh buachaint ar Bhaile Bricín i gcluiche ceannais Craobh Idirmheánach an Chontae na bliana 1995, thiteadar ar ais afg deireadh na bliana 2000. D'éiríodar arís dhá bhliain ina dhiaidh sin nuair a bhuadar ar An Dromainn/An tÁth Leacach chun an craobh idirmheánach a ghabháil don dara uair ach níor fhanadar ach dhá bhliain sa phríomh-ghrád agus is club iomána idirmheánach é Pailís na Gréine ó shin i leith. 
Níor éirigh go maith leis an bpeil i bPailís na Gréine ó bhlianta na 1960í suas go go dti an bhlian 1994 nuair a bhuadar Croabh Peile Sóisear an Chontae don tríú uair sa bhliain 1994. I ndiaidh bhuachaint ar Bhaile Stiabhana chun Craobh Peile Idirmheánach an Chontae a ghabháil sa bhliain 2005, shroicheadar cluiche ceannais Croabh Peile na gClub Idirmheánach na Mumhan ach chailleadar i goinne Raonaithe Caribre as Corcaigh.
Tá páirc imirthe Paili na Gréine suite i mbaile Pailís na Gréine ar bhóthar Cathair Fuinse.
I measc imreoiri cáiliúile Pailís na Gréine, tá Risteárd de Stóc ("Dick Stokes"), iománaí ar fhoireann iomána Luimnigh le linn blianta na 1940í, agus Lorcán Ó Duibhír ("Lorcan O’Dwyer") atá ar fhoireann peile an chontae faoi láthair.

Is club Cumann Lúthchleas Gael i gContae Luimnigh é CLG An Cheapach Mhór.
Tá an club bunaithe i bparóiste An Cheapach Mhór ag bun Sliabh Feidhlim in Oirthear Chontae Luimnigh, 20km soir ó Cathair Luimnigh. Tagann formhór dá imreoirí as baile An Cheapach Mhór agus as na ceantracha tuaithe máguaird ar nós Tóin an Tairbh, Béal Átha Bó, Cnoc na Carraige agus Cuilleanach.
Imrítear an pheil agus an iomáint sa Cheapach Mhór agus, d’ainneoin go bhfuil traidisiún na hiomána níos láidre sa cheanntair, cuireann an club an béim céanna ar an dá chód faoi láthair.
Bunaíodh an club sa bhliain 1887 i gceartlár cheanntar láidir na hiomána ach bhí fóirne neamh-oifigiúil gníomhach san áit sna blianta roimhe sin. Toisc go raibh na clubanna iomána ba láidre sa chontae ag an an am, Máigh Rua agus An Bóthar, ar bhéal dorais An Cheapach Mhór, ba mhall é an fás ar dtús agus is cosúil go raibh roinnt imreaoirí ón bparóiste ar fhoireann Mháigh Rua a bhuaigh an chéad Craobh Iomána Sinsear Chontae Luimnigh sa bhliain 1887.
Cé gur imir an club i gcomórtaisí a eagraíodh in oirthear an chontae le linn blianta na 1890í, níor ghlac An Cheapach Mhór páirt i gCraobh Iomána an Chontae don chéad uair go dti an bhliain 1896. D'éirigh thar bharr leo sa chomórtas sa bhliain dár gcionn nuair a shroicheadar an cluiche ceannais ach bhí an míádh orthu gur chasadar ar fhoireann fíor-láidir Riobárd Emmet Cill Fhionáin agus chailleadar ar an scór 4-9 i gcoinne 4-8. Bhuaigh Cill Fhionáin Craobh Iomána Sinsearach na hÉireann na bliana 1897 ar son an chontae.
Bhí toradh níos rathúla ar chluiche ceannais na bliana 1904. Tháinig corn an chontae chuig an bparóiste don chéad uair nuair a bhuadar Bhaile an Gharrdha.
Níor éirigh go maith leo nuair a thosnaigh na comórtaisí arís i ndiaidh dTrioblóidí agus, maraon le an-chuid clubanna in oirthear an chontae, bhíodar faoi scáth Átháin le linn blianta na 1930í agus na 1940í. Ba chlub iomána sóisear é An Cheapach Mhór agus ba bheag toradh a bhí ar a gcuid saothar go dti gur sháraíodar ar Saor Theas i gcluiche ceannais Craobh Iomána Sóisear an Oirthir na bliana 1948. Bhaineadar céim eile amach nuair a bhuadar ar Bhaile an Chaisleáin chun Craobh Iomána Sóisear an Chontae na bliana 1952 a thabhairt abhaile leo.
Thosnaigh an bua sin ré órga na hiomána sa pharóiste agus d’éirigh leo Craobh Iomána Sinsear Chontae Luimnigh a ghabháil faoi cheathar tar éis an lámh in uachtar d'fháil ar Ghaeil an Iarthair sa bhliain 1954, ar Chlochán sa bhliain 1956, ar Naomh Pádraig sa bhliain 1959 agus ar Dhrom Chollachair sa bhliain 1964.
Bhí an aois ag teacht anuas ar an bhfoireann le linn blianta na 1960í nuair a bhí clubanna láidre nua ar nós Tobar Phádraig, Cill Mocheallóg agus Saor Theas ag teacht chun chin. Bhí ar An gCeapach Mór fanacht go dti blianta na 1980í sular shroicheadar cluiche ceannais sinsear an chontae arís. I ndiaidh dóibh chailliúint i gcoinne Tobar Phádraig sna blianta 1984 agus 1988, tháinig meath ar an iomáint agus thiteadar síos go dti an grád idirmheánach sa bhliain 2002.
Lasmuigh den bhliain 1925 nuair a bhuaigh Faing orthu i gluiche ceannais Craobh Peile Sóisear an Chontae, ba bheag an suim a raibh ag an gclub sa pheil suas go dti blianta na 1990í nuair a bhuadar Craobh Faoi-21 an Chontae. Chailleadar cluiche cheannais Craobh Peile Sóisear an Chontae faoi thrí sular bhuadar é sa bhliain 2003.
Ta páirc imirthe An Cheapach Mhór suite sa Phortán Ard, 1km ó thuaidh ón mbaile. Osclaíodh é le linn blianta na 1980í.
I measc imreoirí cáiliúile an chlub ar imir ar fhoireann chontae Luimnigh tá Dónall Ó Floinn ("Donie Flynn", iománai blianta na 1960í), Micheál Ó Lonargáin ("Mick Lonergan", iománaí blianta na 1980í) agus Diarmuid Mac Síthigh ("Diarmuid Sheehy", peileadóir blianta na 1990í agus na 2000í).

Is club Cumann Lúthchleas Gael i gContae Luimnigh é CLG Cill Tíle/Drom Chaoin. 
Tá an club bunaithe i bparóiste Cill Tíle/Drom Chaoin in Oirthear Chontae Luimnigh, 25km soir ó Chathair Luimnigh. Tagann formhór a imreoirí as baile Cill Tíle, sráidbhaile Drom Chaoin agus na ceanntracha tuaithe máguaird ar nós Páirc na Seamróige, Baile an Mhuilinn agus Corrlis.
Tá traidisiún láidir peile agus iomána sa cheanntar agus imrítear an dá chód sa chlub.
Tá páirc imirthe Cill Tíle/Drom Chaoin suite i mBaile Bhóidin, 1km soir ó lár bhaile Chill Tíle. 
I measc imreoirí cáiliúla Cill Tíle/Drom Chaoin, tá Tomás Mac Seoin ("Tom Jones") a imir ar fhoireann peile Luimnigh le linn blianta na 1980í.

Is í an aidhm atá leis an liosta seo ná comhdhúile neamhorgánacha ceimiceacha a thuairisciú.
Krypton Difluoride - KrF

Is club Cumann Lúthchleas Gael i gContae Luimnigh é CLG Dún Bleisce.
Tá an club bunaithe sa chuid de pharóiste Dún Bleisce atá i gContae Luimnigh. Tá an trian eile de i gCLG Chontae Thiobraid Árann, áit a bhfuil club eile dárbh ainm dó "An Gleann Gearr" suite. Tagan formhór imreoirí Dún Bleisce as baile Dún Bleisce féin, as na ceanntracha tuaithe an pharóiste maguaird ar nós Faill Uí Chléirigh, An Cúige agus Rinn an Mheana agus as baile agus leath-pharóiste Úlla.
Imrítear ach an iomáint amháin sa chlub agus tá sé nascaithe le Úlla i gcomhair na peile.
Fiú amháin roimh bhunú Chumann Lúthchleas Gael, imríodh an-chuid iomána in oirthuaisceart Chontae Luimnigh agus nuair a eagraíodh comórtaisí go hoifigiúil, b’iad clubanna na háite ar nós Máigh Rua, Saor Theas, Cathair Laighin, An Bóthar agus An Cheapach Mhór a tháinig ar dtús chun tosaigh. Bunaíodh Dún Bleisce sa bhliain 1888 agus ghlacadar páirt i gcomórtaisí a eagraíodh in Oirthear Chontae Luimnigh agus Iarthar Chontae Thiobraid Árann le linn blianta deiridh an 19ú aois ach ach ba chlub beag iomána i measc na bhfathach é le linn an tréimhse sin.
D'imríodar an pheil chomh maith sa am sin ach, mar an gcéanna leis an iomáint, bhí clubanna láidre ar nós Úlla agus Pailís na Gréine ar bhéal an dorais. Níl aon tuairisc ann faoi imirt ne hiomána nó na peile le linn na dTrioblóidí agus, mar an gcéanna lena lán clubanna eile sa chontae um an dtace sin, is cosúil go raibh an club neamh-ghníomhach ar feadh roinnt blianta.
Nuair ath-thosníodh na craobhacha i ndiaidh teacht na síochána, ba sa pheil a d'éirigh le Dún Bleisce ar dtús. Bhuadar Craobh Sóisear an Chontae sa bhliain 1928 i ndiaidh dóibh Caisleán Uí Mhathúna a chloí sa chluiche ceannais. Tháing Úlla agus Dún Bleisce le chéile faoin ainm "Raonaithe an Bhaile Nua" ag tús blianta na 1930í agus chailleadar cluiche ceannais craobh sinsear an chontae faoi dhó i gcoinne An Ghleanna sna blianta 1933 agus 1934. 
Níor tháinig an iomáint chun chinn go dti blianta na 1930í nuair a tháinig Craobh Iomána Sóisear an Chontae chucu sa bhliain 1937 tar éis dóibh buachaint ar Theampall an Ghleanntáin i ndiaidh achomhairc agus d'éirigh leo arís sa chomótas sa bhliain 1941 nuair a sháraíodar ar An gConradh sa chluiche ceannais. D’ímríodar gan toradh sa ghrád sinsear ar feadh roinnt blianta ina dhiaidh sin sular fhilleadar ar ais ar an ngrád sóisear ach, cé gur bhuadar Craobh Iomána Sóisear Oirthear Luimnigh sna blianta 1961, 1962 agus 1967, níor éirigh leo arís i gcraobh an chontae.
Cuireadh an-iarracht isteach ar na gráid óga le linn blianta na 1960í agus, nuair a shroich na himeroirí na grádanna fásta, bhuaigh Dún Bleisce Craobh Iomána Sinsear Oirthear Luimnigh don chéad uair sa bhliain 1974. Ach cé gur chlub sinsear é ón am shn i leith, níor éirigh leo i gcomórtaisí an chontae. B’iad 1989, nuair bhuaigh Baile Brún orthu, agus 2000, nuair a chailleadar le cúilín amháin i gcoinne Tobar Phádraig, na blianta ba thorthúile dóibh nuair a shroich Dún Bleisce cluiche ceannais Craobh Iomána Sinsear Chontae Luimnigh.
Ta mór-cháil bainte amach ag Dún Bleisce as a bhfóirne óga. Ghabhadar naoi gCraobh Iomána Mionúir Chontae Luimnigh idir na blianta 1946 agus 2003 agus tá Craobh Iomána Faoi-21 an Chontae gafa acu ar cheithre ócáid idir na blianta 1966 agus 2005. Le linn blianta na 1960í, bhuaigh an-chuid imreoirí mionúir agus faoi-21 ón bparóiste boinn iomána an chontae le Dún Bleisce agus boinn peile an chontae le Úlla.
Is é Craobh Sóisear an Oirthir na bliana 1968 an chorn dheiridh a bhuaigh Dún Bleisce mar club peile sular thángadar le chéile le Úlla.
Tá páirc imirthe Dún Bleisce suite i gceartlár an bhaile, gan ach 300m ón bPríomhshráid ar Bhóthar Úlla. Osclaíodh sa bhliain 1994 í agus chríochnaíodh na seomraí feistithe sa bhliain 2002.
I measc iománaithe cáiliúile Dún Bleisce, tá Liam Ó Mórdha ("Willie Moore"), a bhuaigh bonn Craobh Iomána Sinsearach na hÉireann le foireann Luimnigh sa bhliain, agus imreoiri contae na 2000í Donncha Ó Maoldomhnaigh ("Dinny Moloney") agus Mícheál Mac Gearailt ("Mike Fitzgerald").

Is club Cumann Lúthchleas Gael i gContae Luimnigh é CLG Úlla.
Tá an club bunaithe sa chuid de pharóiste Sulchóit/Úlla atá suite in Oirthear Chontae Luimnigh, 25km soir ó dheas ó Chathair Luimnigh ar bhóthar an N24. Tá an dá thrian eile de suite i gContae Thiobraid Árann, áit a bhfuil club eile dárbh ainm dó "Sulchóit" suite. Tagann formhór imreoirí Úlla as baile Úlla féin, as na ceanntracha tuaithe an pharóiste maguaird ar nós Caisleán Lóid, Móin na hAidhle, An Baile Beag agus Baile Uí Bhriain agus as baile agus paróiste Dún Bleisce.
Imrítear ach an pheil amháin sa chlub agus tá sé nascaithe le Dún Bleisce i gcomhair na ha hiomána.
Bhí traidisiún láidir peile i gcónaí ins na paróistí ar an dteorann idir Contae Luimnigh agus deisceart Contae Thiobraid Árann agus tá tagairtí ann faoi chomórtaisí á imirt sa cheanntar roimh bhunú CLG sa bhliain 1884. Ceaptar gur bhumaíodh club faoin ainm "Úlla" go hoifigiúil sa bhliain 1888. Bhí trí fhoireann peile láidir sa cheanntair ag an am agus d’aistirgh imreoirí idir An Cnocán, Pailís na Gréine agus Úlla ó bhliain go bliain. Chomh maith le sin, tháinig roinnt mhaith des na peileadóiri ar fhóirne mhóra na cathrach ar nós Na Trádálatihe as an bparóiste.
Bhuaigh Úlla Craobh Peile Sinsear Chontae Luimnigh sa bhliain 1900 tar éis dóibh Mainistir na Féile a chur síos sa chluiche ceannais. D’éirigh leo arís sa pheil sinsear leis an bua d'fháil ar Mhainistir na Féile sa bhliain 1918 agus arís sa bhliain 1922 agus ar Bhaile an Londraigh] sa bhliain 1925 agus b’fhéidir go mbeadh tuilleadh craobh buaite acu le linn an tréimhse sin muna raibh Cogadh na Saoirse agus An Cogadh Cathartha ag cur isteach go mór ar imirt na peile.
Thit an club as a chéile ar feadh cúpla bliana ina dhiaidh sin. D'imir roinnt dá nimreoirí ar fhoireann Dún Bleisce a bhuaigh Corn Peile Soisear Chontae Luimnigh sa bhliain 1928 agus roinnt eile ar fhoireann An Chnocáin a chaill cluiche ceannais craobh sinsear an chontae ceithre uair as a chéile i gcoinne An Ghleanna idir na blianta 1928 agus 1931. Tháing Úlla agus Dún Bleisce le chéile faoin ainm "Raonaithe an Bhaile Nua" ag tús blianta na 1930í agus chailleadar cluiche ceannais craobh sinsear an chontae faoi dhó i gcoinne An Ghleanna sna blianta 1933 agus 1934. Ina dhiaidh sin, b’iad Átháin agus An Cnocán na clubanna ba láidre in oirthear an chontae agus thit Úlla, a bhí ag imirt arís ar a naonar, síos go dti an grád sóisear. Bhuadar Corn Peile Sóisear an Chontae sa bhliain 1946 agus nuair a d’fhilleadar ar imirt peile sinsear, ghbhadar craobh an chontae do chúigiú uair sa bhliain 1961 i ndiaidh buachaint ar fhoireann na roinne Gaeil an Iarthair sa chluiche ceannais.
Le linn blianta deiridh na 1960í, ba é Úlla an club peile ba láidre i gcomórtaisí na nóg ach níor éirigh leo arís sa pheil sinsear go dti an bhliain 1979 nuair a bhfuaireadar an lámh in uachtar ar Eas Géibhtine. Bhuiagh Coláiste Thumhan orthu sa bhliain dár gcionn agus ba í sin an uair dheireannach a d'imríodar i gcluiche ceannais an sinsear chontae. Thiteadar síos ón ngrád uachtarach sa bhliain 2002 agus tá siad ag imirit peile idirmheánach ó shin i leith.
D’imir Úlla le blianta ar pháirc an phobail sa Ghléib ar imeall theas an bhaile agus, i ndiaidh á ceannach timpeall na bliana 2003, tá áiseanna dá chuid féin á fhorbairt ar an suíomh.
I measc peileadóirí cáiliúile Úlla, d’imir Dáithí Ó Cuirc ("Davy Quirke") ar fhoireann Luimnigh I gcluiche ceannais na Mumhan sa bhliain 1965 agus Dónal Mac Giobún ("Donal Fitzgibbon") agus Risteárd Ó Baoill ("Richard Bowles") i gcluiche ceannais na bliana 1991.

Is club Cumann Lúthchleas Gael i gContae Luimnigh é CLG Cnoc Uí Choileáin .

Is club Cumann Lúthchleas Gael i gContae Luimnigh é CLG Feadamar. 
Tá sé bunaithe i bparóiste Feadamar in lár Chontae Luimnigh, 16km ó dheas ó Chathair Luimnigh. Tagann formhór a imreoirí as baile Feadamar agus as na ceanntracha tuaithe maguaird ar nós An Carnán, Baile an Fhainínigh agus Páirc na Carraige.
Cé go bhfuil traidisiún an iomána níos láidre sa cheanntar, imrítear peil agus an iomáint sa chlub.
Tá páirc imirthe Feadamair suite i mBuaile an Bhoird, 1km siar ó lar an bhaile.
I measc iománaithe cáiliúla Feadamair, tá Pádraig Ó Clochasaigh ("Paddy Clohessy") a bhí ar fhóirne Luimnigh na bliana 1934, 1936 agus 1940 nuair a bhuadar Craobh Iomána Sinsearach na hÉireann agus Éamonn de Phrionnbhíol ("Eddie Prendeville") ar imir ar fhoireann an chontae le linn blianta na 1970í.

Is club Cumann Lúthchleas Gael i gContae Luimnigh é CLG Máigh Rua/An Bóthar. 
Tá an club bunaithe i bparóiste Máigh Rua/An Bóthar ar bhruach Abhann na Maoilchéirne in Oirthear Chontae Luimnigh, 13km soir ó Chathair Luimnigh. Tagann formhór a imreoirí as baile Máigh Rua agus na ceanntracha tuaithe máguaird ar nós Maide Buí agus Ceapach na hAithne ar thaobh thauidh an abahinn agus i sráidbhaile An Bóthar agus as na ceanntracha tuaithe maguaird ar nós Lios Mothláin agus An Briotás ar an dtaobh theas.
Cé go bhfuil traidisiún an iomána níos láidre sa cheanntar, imrítear peil agus iomáint sa chlub ach tá an béim dírithe go láidir i dtreo na hiomána.
Tá Páirc Uí Artaigh, príom-pháirc imirthe Máigh Rua/An Bóthar, suite ar phríomhshráid baile Máigh Rua. Baintear úsáid chomh maith as sean-pháir imirthe An Bóthar i mBóthar Sceiche Gainimh lámh le Crosbhóthar Uí Bhéara ar an N24. 
I measc iománaithe cáiliúla Máigh Rua/An Bóthar, tá Seosamh Mac Uaid ("Joe Quiad") a bhí ar fhóirne Luimnigh a chaill cluichí ceannais Craobh Iomána Sinsearach na hÉireann na mblianta 1994 agus 1996 agus ar a bhronnadh an gradam Sárimreoir na Bliana na mblianta céanna, Eoin Ó Néill ("Owen O’Neill"), a bhí ar fhoireann na bliana 1996, agus Séamus Ó hIcí ("Séamus Hickey") a bhí ar fhoireann na bliana 2007.

Is club Cumann Lúthchleas Gael i gContae Luimnigh é CLG Cathair Chinn Lis. 
Tá sé bunaithe i bparóiste Cathair Chinn Lis/Inse Shan Labhráis in Oirthear Chontae Luimnigh, 14km soir ó dheas ó Chathair Luimnigh. Tagann formhór imreoirí Chathair Chinn Lis as baile Cathair Chinn Lis, sráidbhaile Cathair Laighin agus as na ceanntracha tuaithe maguaird ar nós Céad Acra, Baile Bhrúid, Boscaill agus Dún Mhaoláin.
Imrítear ach peil amháin sa chlub agus tá sé nascaithe le Cathair Laighin i gcomhair na hiomána. Cé go an beirt acu suite sa pharóiste chéanna agus imríonn siad ar an bpáirc imirthe céanna, is clubanna ar leith iad.
Imríonn Cathair Chinn Lis ar pháirc imirthe Chathair Laighin, Páirc Cuimhneacháin an tAthair Uí Aodha, suite i mBoscaill, 1km ó dheas ó bhaile Chathair Chinn Lis ar bhóthar Bhaile an Mhistéalaigh.
D’imir Colm ó hIcí ("Colm Hickey") ar fhoireann peile sinsir Luimnigh le linn blianta na 2000.

Is club Cumann Lúthchleas Gael i gContae Luimnigh é CLG Cathair Laighin. 
Tá an club bunaithe i bparóiste Cathair Chinn Lis/Inse Shan Labhráis in Oirthear Chontae Luimnigh, 14km soir ó dheas ó Chathair Luimnigh. Tagann formhór imreoirí Chathair Laighin as baile Cathair Chinn Lis, sráidbhaile Cathair Laighin agus as na ceanntracha tuaithe maguaird ar nós Céad Acra, Baile Bhrúid, Inse Shan Labhrais, Boscaill agus Dún Mhaoláin.
Imrítear ach an iomáint amháin sa chlub agus tá sé nascaithe le Cathair Chinn Lis i gcomhair na peile. Cé go bhfuil an beirt acu suite sa pharóiste chéanna agus go nimríonn siad ar an bpáirc céanna, is clubanna ar leith iad.
Fiú amháin roimh bhunú Chumann Lúthchleas Gael, imríodh an-chuid iomána in oirthuaisceart Chontae Luimnigh agus nuair a eagraíodh an cluiche go hoifigiúil faoi rialacha chaighdeánacha, b’iad clubanna na háite ar nós Máigh Rua, Saor Theas agus An Bóthar a tháinig ar dtús chun tosaigh. Chomh maith le craobhacha an chontae, bhí comórtaisí á eagrú ag clubanna ar nós Máigh Rua, Saor Theas, Pailís na Gréine agus Cill Mhuire le linn blianta deiridh na 1880í agus is iontusan a bhfuil na céad tagairtí d'fhoireann Cathair Laighin.
Ghlac Cathair Laighin an seans chun a gcuid comharsanna a leanúint sa bhliain 1896 nuair a bhuadar Craobh Iomána Sinsear Chontae Luimnigh don chéad uair tar éis dóibh sárú ar Bhaile an Gharrdha sa chluiche ceannais. Chailleadar cluiche cheannais na bliana 1898 i ndiaidh athimirte i gcoinne Na Seamróga nár chríochnaíodh ach tháinig corn an chontae ar ais chuig an bparóiste sna blianta 1905 agus 1907.
Nuair a bhuaigh Clochán orthu i gcluiche cheannais sinsear an chontae na bliana 1916, tháinig meath tobann ar iomáint an chluib. Ba dheachair dóibh imirt le linn na dTrioblóidí. Nuair a atheagráiodh na comórtaisí le teacht na síochána, ba é Feadamar an club ba láidre sa cheanntar agus thit Cathair Laighin síos go dti an grád sóisear.
Cé gur sháraíodar ar Chill Mocheallóg chun Craobh Iomána Sóisear an Chontae a bhuachaint sa bhliain 1927 agus arís sa bhliain 1931, bhíodar faoi scáth na dtrí chlub mhór na huaire, Átháin, Cromadh agus Éire Óg, agus theip orthu aon dul chun chinnn a dhéanamh sa ghrád sinsear.
Ba chlub sóisear i gcónaí í Cathair Laighin ó bhlianta na 1940í go dti an bhliain 2008. Níor éirigh leo Craobh Iomána Sóisear Oirthear Luimnigh a bhuachaint go dti an bhliain 1971 nuair a sháraíodar ar Bhaile Bricín. Tar éis dóibh cluiche cheannais an chontae a chailliúint faoi dhó, i gcoinne An Gleann Rua sa bhliain 1974 agus i gcoinne An Chaisleáin Nua Thiar sa bhliain 2001, tháinig iomáint idirmheánach chuig Cathair Laighin faoi dheireadh nuair a bhuadar Craobh Iomána Sóisear A Chontae Luimnigh don tríú uair sa bhliain 2007.
D'imir Cathair Laighin peil chomh maith suas go dti gur bhunaíodh Cathair Chinn Lis sa bhliain 1984. Le linn blianta na 1940í, thángadar le chéile le peileadóirí Cathair Fuinse ar feadh roinnt blianta chun imirt faoin ainm "Cóstóirí Ráth Shiúrdáin". Bhí foireann sách-láidir ag Cathair Laighin féin le linn blainta na 1950í agus na 1960í nuair a shroicheadar cluiche ceannais Craobh Peile Sóisear an Oirthir sna blianta 1956, 1957, 1962 agus 1969 ach chailleadar iad go léir.
Tá páirc imirthe Chathair Laighin, Páirc Cuimhneacháin an tAthair Uí Aodha, suite i mBoscaill, 1km ó dheas ó bhaile Chathair Chinn Lis ar bhóthar Bhaile an Mhistéalaigh. Is í príomh-ionad cluichí Gaelacha in Oirthear Luimnigh.
Ba é Val Ó Murnáin ("Val Murnane") as Cathair Laighin cúl báire foireann Luimnigh a bhuaigh Craobh Iomána Mionúir na hÉireann sa bhliain 1984.

Is club Cumann Lúthchleas Gael i gContae Luimnigh é CLG Saor Theas.
Tá an club bunaithe sa pharóiste thuathach Domhnach Mór/Cnoc Aodha ar imeall theas Cathair Luimnigh, 8km ó dheas ó lár na cathrach. Tagann formhór dá imreoirí ó na sráidbailte Baile an Fhaoitigh, Drom Bainne, Carn Fhearaígh agus Baile Síoda agus ó na ceantracha tuaithe máguaird ar nós Ráth Shiúird, Lios an Fháltaigh agus Baile an Róistigh ina bhfuil an-chuid tithe aonair suite.
Imrítear peil agus iomáint sa chlub ach bhí an béim dírithe i gconaí go láidir i dtreo na hiomána.
Bunaíodh an club go hoifigiúil i mí Bealtaine na bliana 1884, sé mhí roimh bhunú Cumann Lúthchleas Gael féin agus ceaptar gurb é an dara chlub an is sine sa chontae i ndiaidh Chromadh. Ós rud é ná fuil baile ceart sa pharóiste, bhí mór-dhíospóireacht faoi ainm an chlub agus cinneadh ar ainm ársa na háite nuair ba chuid de saoirsí na cathrach í.
Tá tagairtí ann dá chéad cluiche iomána i gcoinne Brú na Déise i mí Lúnasa na bliana sin. Tá cúntas ann freisin faoi chomórtas iomána a d'eagraigh Saor Theas i mBaile an Fhaoitigh ag deireadh na bliana 1884 inar bhronnadh corn airgead orthu tar éis dóibh buachaint ar Chraobh Chumhra, Naomh Mícheál agus Na Seamróga. Ceaptar gurbh é seo an chéad chomórtas a d'imríodh sa chontae faoi rialacha caighdeánacha CLG.
Ba é Saor Theas an club iomána ba láidre sa chontae le linn blianta tosaigh an Chumainn agus d’imríodar sa chéad cluiche ceannais Craobh Iomána Sinsear Chontae Luimnigh sa bhliain 1887. I ndiaidh dóibh an cluiche sin a chailliúint i gcoinne Máigh Rua, d’éirigh leo an chorn a ghabháil sna blianta 1888 i ndiaidh dóibh díoltas a bhaint amach i gcoinne Máigh Rua, sa bhlian 1889 tar éis an lámh in uachtar d'fháil ar Chathair Laighin agus arís sa bhliain 1890 nuair a bhuadar ar Chill Fhionáin.
Is cosúil go raibh club eile gníomhach i bparóiste Domhnach Mór/Cnoc Aodha ag an am gcéanna mar tá tuairisc ann faoi fhoireann dárbh ainm dó "Baile an Róistigh" a chaill cluiche iomána i gcoinne Feadamar i Mí Eanáir na bliana 1896.
Níor éirigh chomh maith leo i ndiaidh leathnú na hiomána sa chontae le linn blianta na 1900í. Cé gur bhuadar Craobh Iomána Idirmheánach an Chontae sa bhliain 1911, thit an club as a chéile idir na blianta 1918 agus 1924 de dheasca staide polaitúla an ama. Ba chlub iomána sóisear é suas go dti an bhliain 1943 ach ní raibh aon ádh leo san iomáint sinsear go dti blianta na 1960í nuair a bhuaigh Cill Mocheallóg orthu tar éis athimirt i gcluiche ceannais na bliana 1967.
B’iad blianta na 1970í dara ré órga na hiomána sa chluib agus ghabhadar corn an chontae sna blianta 1972, 1976, 1978 agus 1981 tar éis dóibh buachaint ar Thobar Phádraig, Bhrú Rí, Chill Íde agus Chill Mocheallóg i gcluichí ceannais na mblianta sin. Tháinig an meath anuas orthu arís nuair a thiteadar síos go dti an grád idirmheánach sa bhliain 1997 agus, d’ainneoin iad cluiche ceannais Craobh Iomána Idirmheánach Chontae Luimnigh a shroichint faoi shé ón am sin, níor éirigh leo fós filleadh ar an ngrád sinsear.
Ghlac Saor Theas páirt i gCraobh Peile Sinsear an chontae go dti gur tháinig grádanna teoranta i bhfeidhm sa chontae sa bhliain 1988. Ba pheileadóirí idirmheánacha iad ina dhaiadh sin, thiteadar síos go dti an grád sóisear A sa bhliain 1990, d'fhilleadar ar bpeil idirmheánach tar éis dóibh an bua d'fháil ar Átháin igcluiche ceannais Craobh Peile Sósear A Chontae Luimnigh na bliana 2002 ach thiteadar síos arís i ndiaidh na bliana 2008.
Tá páirc imirthe Saor Theas, Páirc Uí Dubhlaoigh, suite i gceartlár an pharósite i gCnoc Aodha.
I measc iománaithe cáiliúile Saor Theas, tá Éamonn Ó Greacháin ("Eamon Grimes"), captaen Luimnigh a bhuaigh craobh sinsear na hÉireann sa bhliain 1973, agus a chomráidí ar an bfhoireann sin Pádraig Ó hArtagáin ("Pat Hartigan") agus Seosamh Mac Cionnaith ("Joe McKenna") ar a bhronnadh an gradam Sárimreoirí na Bliana orthu aon uair déag eatarthu.
Chítear na stríocanna glasa is ór go minic ar ráschúrsaí na hÉireann agus na hEorpa mar is iad dathanna an airgeadóra SP Mac Mánais ("JP McManus"). Ba chathaoirleach an chluib Saor Theas é SP le linn blianta na 1970í agus d'aimnigh sé roinnt dá chapaill ar nós "Joe McKenna" agus "Grimes" i ndiaidh iománaithe cáiliúile an chluib.

Is é an raidiam (Ra) dúil uimhir a 88. Ceann de na miotail chré-alcaileacha atá ann, agus é iontach cosúil leis an mbairiam ó thaobh na saintréithe ceimiceacha de. Tá iseatóip an raidiam go léir radaighníomhach, ach ós rud é go bhfuil leathré sách fada ag cuid acu, níl sé dodhéanta taighde a dhéanamh ar cheimic an raidiam, cé go bhfuil dainséar áirithe ag baint leis.
Is é Ra an t-iseatóp is cobhsaí dá bhfuil ag an raidiam, agus é ar fáil go tearc sna mianta úráiniam, ós rud é gur ceann de na céimeanna i meathshlabhra an úráiniam é. Tá an t-iseatóp seo 1602 bliain ar leathré, agus is é an cineál meath radaighníomhach a thagann air ná an t-alfa-mheath. Is é an radón - iseatóp a 222 - is toradh don mheath seo. Mar sin, cuireann gach aon bhlúirín raidiam radón uaidh, agus sin é an tuige gur tugadh "eisileadh raidiam" ("Radiumemanation" as Gearmáinis) ar an radón ar dtús.
Má aonraítear raidiam ina dhúil ghlan, gheofar miotal a bhfuil loinnir bhán ann, ach ós rud é gur miotal cré-alcaileach é cosúil leis an maignéisiam, an cailciam, an strointiam, agus an bairiam, is dual dó imoibriú le hocsaigin an aeir, ionas go dtiocfaidh brat dubh ocsaíde air. 
Ní hamháin go bhfuil contúirt sa raidiam toisc go bhfuil sé radaighníomhach, nó is miotal trom é, agus é in ann seangú isteach sa cholainn agus carnadh sna cnámha, ó tá sé cosúil leis an gcailciam ó thaobh na ceimice de.
Bhí an-tábhacht leis an raidiam d'fhorbairt na raideolaíochta, nó b'é an raidiam an chéad dúil cheimiceach a haithníodh mar dhúil radaighníomhach. B'iad Pierre agus Marie Curie a chuir sonrú sna línte speictreacha is dual don raidiam sa bhliain 1898, línte nach raibh baint acu le haon dúil cheimiceach a raibh aithne acu uirthi. Is é an tátal a bhain siad as na línte speictreacha gur tháinig siad trasna ar dhúil anaithnid. Ó bhí an dúil sin ag astú gathanna a raibh an-fhuinneamh iontu, bhaist siad "raidiam" uirthi - ainm atá bunaithe ar an bhfocal Laidine a chiallaíonn "ga", nó "radius". D'aonraigh Marie Curie agus André-Louis Debierne an chéad eiseamal raidiam sa bhliain 1902. Ar dtús, d'éirigh leo clóiríd raidiam (RaCl) a tháirgeadh, agus ansin, leictrealaigh siad tuaslagán na clóiríde seo. Bhain siad úsáid as an mearcair mar chatóid: nuair a dhí-ocsaídigh an chatóid na hiain raidiam Ra go raidiam miotalach, meascadh na hadaimh raidiam tríd an mearcair, ionas gur cruthaíodh malgam. Ina dhiaidh sin, dhealaigh Curie agus Debierne, an raidiam agus an mearcair ó chéile tríd an malgam a dhriogadh in atmaisféar hidrigine.
Níor thuig Curie ná cuid mhór de cheannródaithe na raideolaíochta chomh dainséarach agus a bhí an radaighníomhaíocht. Fuair Marie Curie féin bás le leoicéime arb é an raidiam ba chúis léi.

Is club Cumann Lúthchleas Gael i gContae Luimnigh é CLG An Bhánóg. 
Tá an club bunaithe i bparóiste tuaithe Na Bánóige ar bhruach Abhann na Máighe in nDeisceart Chontae Luimnigh idir Cromadh agus Brú Rí, 26km ó dheas ó Chathair Luimnigh. Tagann formhór dá imreoirí ó na cheanntracha tuaithe pharóiste Na Bánóige ar nós Ros an Teampaill, An Bhánóg agus Aithnid agus ó shráidbhaile An tÁth Leacach agus ó na ceantracha tuaithe máguaird ar nós An Dromainn, Drom an Chomair agus Ráth Chanann i bparóiste An Dromainn/ An tÁth Leacach.
Imrítear ach an pheil amháin sa chlub agus tá sé nascaithe leis An Dromainn/An tÁth Leacach i gcomhair na hiomána.
Bhí an iomáint beo fós i bparóiste Na Bánóige nuair a bhunaíodh CLG sa bhliain 1884 agus tá tagairtí ann faoi fhoireann ón áit a d’imir i gcomórtaisí faoin ainm "Baile an Choillín" idir blianta na 1890í agus na 1900í agus d’imir foireann eile faoin ainm "Garrán na Sílíní" sna blianta roimh an gCéad Cogadh Domhanda. Ach níor chláraíodh aon chlub go hoifigiúil faoi na hainmneacha sin agus níl aon trácht orthu ó bhliana na 1910í i leith.
Sular bhunaíodh An Bhánóg féin sa bhliain 1950, d’imir iománaithe agus peileadóirí an pharóiste leis na clubanna in aice leo ar nós Cromadh, an dara club iomána ba láidre sa chontae le linn blianta na 1930í agus na 1940í, Baile an Gharrdha, a bhuaigh Craobh Iomána Sinsear Chontae Luimnigh na bliana 1911, Greanach agus Brú Rí.
Sé bhliain ina dhaiadh sin, tháinig an chéad chorn chuig an gclub nua nuair a bhuadar ar Cúil Cheapach/Ardach tar éis achomhairc i gcluiche ceannais Craobh Iomána Sóisear an Iarthair. I ndiaidh dóibh aistriú chuig Bórd an Deiscirt sa bhliain dár gcionn, bhuadar Craobh Iomána Sóisear na roinne sin sa bhliain 1962 agus arís sa bhliain 1972.
Ba é sin buaichphoínte iomána Na Bánóige. Toisc gur pharóiste beag gan baile nó sráidbhile é An Bhánóg, laghdaigh an daonra le linn blianta na 1970í agus na 1980í. Ba dheacair don chlub a dhóthain imreoirí a chur ar an bpáirc agus bhí orthu teacht le chéile leis An Dromainn/An tÁth Leacach agus éirí as an iomáint ar fad sa bhliain 1993. Cé ná raibh traidisiún láidir ag an spórt sa chlub, ní raibh ach an pheil amháin fágtha acu. Buadh orthu i roinnt cluiche ceannais Craobh Sóisear B an Deiscirt sular tháinig an chéad teideal peile chucu sa bhliain 2007. Agus tháinig an chéad chorn an chontae chuig an bparóiste sa bhliain dár gcionn nuair a bhuadar ar Chill Chuarnáin i gcluiche ceannais Craobh Peile Sóisear B Chontae Luimnigh.
Tá páirc imirthe Na Bánóige suite i Ros an Teampaill, 2km soir ó Chrosbhóthar na Bánóige. Imríonn siad ar pháirc An Dromainn/An tÁth Leacach, atá suite i sráidbhaile An tÁth Leacach, ar ócáid.
I measc imreoirí cáiliúla Na Bánóige, tá Proinsias Ó Coisdealbha ("Frankie Costello") agus Aindrias Ó Donnuartaigh ("Andy Dunworth") a bhí ar fhoireann iomána sinsir Luimnigh le linn blianta na 1960í.

Is club de chuid CLG i gContae Luimnigh é CLG An Charraig Dhubh.
Tá an club bunaithe i bparóiste Chill Fhionáin in nDeisceart Chontae Luimnigh ag bun Sliabh Riabhaigh idir Cill Mocheallóg agus Baile an Londraigh, 45km soir ó dheas ó Chathair Luimnigh. Tagann formhór dá imreoirí ó bhaile Chill Fhionáin, ó cheantracha tuaithe an pharóiste máguaird ar nós Baile an Anama, Baile an Bhoscnóidigh, Baile Thomáis agus Garraí an Léisigh agus ó chenatracha tuaithe paróiste Ard Pádraig ar nós Ard Pádraig, Bóthar na bPotairí, Ard Ó bhFaoláin agus Gleann Oisín. Is féidir le peileadóirí as paróiste Eithbhinn imirt leis An gCarraig Dubh.
Tagann ainm an chluib ón gCarraig Dubh i Sliabh Riabhach a fhéachann síos ar an dá pharóiste Cill Fhionáin agus Ard Pádraig.
Cé go bhfuil traidisiún níos láidre ag an iomáint sa cheanntar, imrítear an pheil sa chlub chomh maith. Tá béim dírithe go láidir i dtreo na hiomána.
Bhí an iomáint á imirt i bparóistí Chill Fhionáin agus Ard Pádraig nuair a bhunaíodh CLG sa bhliain 1884 agus, i ndiaidh rialacha caighdeánacha á ghlacadh don sport, thosnaigh fóirne ón gceanntar ag glacadh páirt i gcomórtaisi a bhí á eagrú i nDeisceart Chontae Luimnigh agus i dTuaisceart Chontae Chorcaí. Bunaíodh an chéad chlub sa cheanntar faoin ainm "Cill Fhionáin" timpeall na bliana 1886 agus shroicheadar cluiche ceannais Craobh Iomána Sinsear Chontae Luimnigh na bliaina 1890 nuair a bhuaigh Saor Theas orthu i Ráth Luirc, an taon uair amháin a imríodh an cluiche lasmuigh den chontae.
Is cosúil gur thit an club sin as a chéile le linn scoilt mhor an Pháirnéalaigh i gcluichí Gaelacha Luimnigh agus, nuair a atheagraíodh an Coiste Chontae ina dhiaidh sin, chláraigh an club go hoifigiúil sa bhliain 1894 faoin ainm "Riobárd Emmett Cill Fhionáin". Ba ghairid go rabhadar arís i measc na gclubanna iomána ba láidre sa chontae agus bhuadar ar scór 4-9 i gcoinne 4-8 ar An gCeapach Mór i ndiaidh sár-chluiche ceannais i bPáirc an Mhargaidh i Luimneach chun Craobh Sinsear an Chontae na bliana 1897 a ghabháil.
Sa tráth sin, tháinig foireann an chontae ón gclub a bhuiagh craobh sinsear an chontae na bliana céanna. Bhuaigh Cill Fhionáin ar An gCarraig Dubh (Corcaigh) i gcluiche ceannais na Mumhan agus ar Thulach Ruáin (Cill Chainnigh) chun Craobh Iomána Sinsearach na hÉireann a thabhairt ar ais go Luimneach don chéad uair.
Ghabh iománaithe Chill Fhionáin Craobh Sinsear an Chontae arís dhá bhliain ina dhiadh sin nuair a bhuadar go trom ar Loch Goir ach ba í sin uair dheireanach a shroicheadar cluiche ceannais an chomórtais. Nuair a atheagaríodh craobhacha an chontae i ndiaidh na dTrioblóidí, ba chlub iomána sinsear fós iad ach bhíodar ag iomáint sa ghrád sóisear le linn blianta na 1930í. Bhuadar ar Cathair Fuinse chun Craobh Iomána Sóisear an Deiscirt a ghabháil sa bhliain 1934 agus d’éirigh leo arís sna blianta 1940 agus 1944 ach níor tháinig faic chucu le linn blianta na 1950í agus na 1960í.
Tá tuairiscí ann faoi fhoireann ag iomáint faoin ainm "Ard Pádraig" i gcoinne Craobh Emmet Cill Fhionáin, Cill Mocheallóg, Baile an Gharrdha, Tobar Phádraig agus Béal Átha Grean i gcomórtas Chill Mocheallóg sa bhliain 1895. Ghlac an fhoireann chéanna páirt i gCraobh Iomána Sinsear an Chontae na bliana sin agus bhuaigh Baile an Gharrdha orthu i gcluiche ceannais Craobh Iomána Idirmheánach an Chontae na bliana 1910 ach is beag trácht a bhfuil orthu ina dhiaidh sin go dti gur chláraíodar arís sa bhliain 1927. Ba iománaithe sóisear iad ina dhiaidh sin ach bhí blianta ann nuair nár éirigh leo foireann a chur ar an bpáirc.
Tháinig na clubanna le chéile sa bhliain 1973. Ar dtús, d’imríodar faoin ainm "Ard Pádraig" sna blianta cothrorm agus faoin ainm "Cill Fhionáin" sna blianta neamh-chothrom agus ba mar "Cill Fhionáin" a bhuadar ar Bhrú na Déise chun Craobh Iomána Sóisear an Deiscirt a ghabháil sa bhliain 1975. Sa bhliain 1982, d’imríodar faoin ainm "Ard Pádraig" nuair a sháraíodar ar Mháigh Rua i gluiche ceannais Craobh Iomána Sóisear A Chontae Luimnigh.
Ghlacadar "An Charraig Dhubh" mar ainm ar an gclub aontaithe sa bhliain 1988 agus bhíodar ag imirt iomána idirmheánaigh nuair a tháinig na grádanna teoranta i bhfeidhm sa chontae sa bhliain chéanna. Ba chlub sinsear iad i ndiaidh dóibh Craobh Iomána Idirmheánach Chontae Luimnigh a bhuachaint sa bhliain 1993 ach d’filleadar ar ais ar an dara grád ar a dtoil féin sa bhliain 1999. Bhíodar ag imirt sa ghrád sóisear A sa bhliain dár gcionn agus tá siad ag iomáint fós ann.
Ba chlubanna sóisear peile peile i gcónaí iad Cill Fhionáin, Ard Pádraigh agus an Charraig Dhubh. Bhuaigh Baile an Londraigh ar Chill Fhionáin i ndiaidh athimirte i gcluiche ceannais Craobh Peile Sóisear an Deiscirt na bliana 1945.
Tá páirc imirthe Na Carraige Duibhe suite i mbaile Chill Fhionáin, 300m ó thuaigh ó lár an bhaile.
I measc iománaithe cáiliúla an chluib, tá Donnchadha Ó Greacháin ("Dinny Grimes"), captaen an chéad fhoireann Luimnigh a bhuaigh Craobh Iomána Sinsearach na hÉireann sa bhliain 1897, Seán Mac Cárthaigh ("Jackie McCarthy"), a d’imir ar fhoireann an chontae le linn blianta na 1980í, Pádraig Ó hIferanáin ("Pat Heffernan") a bhí ar fhoireann Luimnigh le linn blianta na 1970í agus a mhac Pádraig Óg Ó hIfearnáin ("Pat “Beefy” Heffernan") a d’imir i gcluiche ceannais Craobh Iomána na hÉireann na bliana 1994.

Is club Cumann Lúthchleas Gael i gContae Luimnigh é CLG Cill Mocheallóg. 
Tá an club bunaithe i bparóiste Chill Mocheallóg in nDeisceart Chontae Luimnigh, 35km ó dheas ó Chathair Luimnigh. Tagann formhór a imreoirí as baile Cill Mocheallóg agus as na ceanntracha tuaithe maguaird ar nós Baile Uí Choileáin, Baile an Ghadaí, Cnoc Samhna agus An Chúil Rua. Is féidir le peileadóirí as paróiste Eithbhinn imirt le Cill Mocheallóg chomh maith.
Imrítear an pheil agus an iomáint i gCill Mocheallóg ach tá béim an chluib dírithe go láidir i dtreao na hiomána.
Maraon leis na bailte eile i lár agus i ndeisceart Chontae Luimnigh, eagraíodh cluichí Gaelacha i gCill Mocheallóg go foirmiúil le linn blianta tosaigh na 1880í agus is cosúil gur bhunaíodh an club cúpla mí sular chuireadh tús le CLG féin i Mí Shamhna na bliana 1884. Tá Cill Mocheallóg ag imirt gan stad faoin ainm céanna ó shin i leith.
Eagraíodh comórtaisí iomána agus peile sa bhaile i ndiaidh rialacha caighdeánacha a ghlacadh don dá chód agus tá cúntaisí ann faoi chomórtas iomána na bliana 1895 inar ghlac Ard Phádraig, Cill Fhionáin, Baile an Gharrdha, Tobar Phádraig agus Béal Átha Grean páirt chomh maith le Cill Mocheallóg.
Ach d’ainneoin go bhfuil paróiste Chill Mocheallóg suite i gceartlár limistéar láidir iomána, bhain an club cáil amch ar dtús sa pheil. Sháraíodar ar An gCaislea Nua Thiar sa bhliain 1908 chun Craobh Peile Sinsear Chontae Luimnigh a bhuachaint don chéad uair agus chosnaíodar an teideal sa bhliain dár gcionn i gcoinne An Ghleanna. Bhíodar ar ais sa chluiche ceannais sa bhliain 1916 nuair a fuaradar an lámh in uachtar ar Mhainistir na Féile.
Cé gur shroicheadar cluichí ceannais Craobh Sóisear an Chontae na bliana 1910, nuair a chailleadar i gcoinne Caisleán Uí Chonaill, agus na bliana 1913, nuair a bhuaigh Baile Brún orthu, níor tháinig an iomáint chun chin sa chlub go dti gur ath-thosnódh na comórtaisí i ndiaidh na dTrioblóidí. Ach tar éis dóibh an bua d’fháil ar Mháigh Rua chun craobh na bliaina 1925 a ghabháil, d’aistrigh béim an chluib i dtreo na hiomána agus is ansin atá sé ón am sin i leith.
Déirigh leo arís i gCraobh Iomána Sóisear an Chontae sna blianta 1939 agus 1943 ach ní raibh aon ádh acu sa ghrád shinsear le linn réimis Átháin. Ach d’aistrigh an scéal i ndiaidh dóibh an chorn sóisear a ghbháil don cheathrú uair sa bhliain 1956 agus, nuair a bhuaigh Luimneach Craobh Iomána Sóisear na hÉireann na bliana 1957 le cúigear as Cill Mocheallóg ar an bhfoireann, spreagadh suim nua sa chlub agus sa pharóiste.
Trí bhliain ina dhiaidh sin, bhíodar i gcluiche ceannais Chraobh Sinsear an Chontae don chéad uair. Bhuaudar go héasca ar Chlochán agus is ceann des na clubanna iomána is láidre sa chontae é Cill Mocheallóg ón lá sin i leith. Tháinig an chorn ar ais chúcu arís sa bhliain 1967 nuair a bhuadar ar Saor Theas agus, i ndiaidh dóibh buachaint ar Chill Íde i gcluiche ceannais na bliana 1973, thosnaigh an iomaíocht géar idir iad agus Tobar Phádraig nuair a chosain Cill Mocheallóg a dteideal ina gcoinne san dá bhliain dár gcionn.
Tháinig glún eile chun chin nuair a bhuadar ar Saor Theas i gcraobh na bliaina 1985 agus d’éirigh leis an ngrúpa sin ní amháin Craobhacha Sinsir a ghabháil ach Craobhacha na Mumhan Chontae na mblianta 1992 agus 1994 chomh maith. Le linn blianta na 1990í agus na 2000í, d’éirigh go mór le Cill Mocheallóg i gcomórtas mionúi agus faoi-21 ach, lasmuigh dóibh cluichí ceannais na bliana 1999 a chailliúint i gcoinne Átháin agus na bliana 2005 i gcoinne Garrdha Uí Spiolláin, tá an club ag feitheamh fós sa ghrád sinsear ar thorthai a saothar sna grádanna óg.
Cé go bhfuil an pheil faoi scáth na hiomána i gCill Mocheallóg ó bhlianta na 1920í i leith, bíonn blianta ann ina ndéantar iarracht leis an liathróid mór. Bhuadar Craobh Peile Sóisear an Deiscirt trí uair as a chéile idir na blianta 1937 agus 1939 agus, i ndiaidh dóibh imirt faoin ainm "Cnoc Samhna" le linn blianta na 1950í agus na 1960í, tháinig an chorn thar nais chúcu sa bhliain 1969. D’imríodar sa ghrád sinsear le linn blianta na 1970í agus bhuadar Craobh Peile Sinsear na Roinne tar éis dóibh an lámh in uachtar d’fháil ar fhoireann láidir Chromadh sa bhliain 1978 ach bhíodar ar ais ag imirt peile sóisir go gairid ina dhiaidh sin.
I dteannta leis an iomáint, d’éirigh leis an club sa pheil sna grádanna óga le linn blianta na 2000í ach, d'ainneoin gur bhuadar Craobh Mionúir an Chontae sna blianta 2005 agus 2008, níor chuireadh aon foireann peile faoi-21 ar an bpáirc ina ndiaidh.
Tá páirc imirthe Chill Mocheallóg, Páirc Mhic Ghearailt, suite i gceartlár bhaile Chill Mocheallóg ar Shráid Emmett agus is í an dara láthair féachana sa chontae i ndiaidh Páirc na nGael i gCathair Luimnigh. Is féidir le suas le 6,000 lucht féachanna bailiú inti agus imrítear cluichí idirchontae agus cluichí ceannais na gcraobhacha chontae inti.
Ainmníodh an pháirc i gcuimhne Sheáin Mhic Ghearailt, rúnaí Coiste CLG Luimnigh Theas idir na blianta 1939 agus 1971. Chomh maith le dhá ardáin, lochtáin agus ceithre sheomra feistis, tá halla mór traneála agus ionad liathróid láimhe ar an suíomh chomh maith.
I measc iománaithe cáiliúla Chill Mocheallóg, tá Sárimreoirí na Bliana Pádraigt Ó Ceallaigh ("Paddy Kelly") ó bhlianta na 1980í, Mícheál Ó hUallacháin ("Mike Houlihan") agus Dáithí Ó Cléirigh ("Dave Clarke") ó bhlianta na 1990í agus Aindrias Ó Seachnasaigh ("Andrew O’Shaughnessy") ó bhlianta na 2000í. Scóráil Muiris Ó Dúlaing ("Mossie Dowling") an cúl a bhuaigh Craobh Iomána Sinsearach na hÉireann na bliana 1973.
Tá Seán Caoimhín Ó Breacáin ("JK Bracken"), a bhí i láthair ag an gcrinniú inar bhunaíodh CLG sa bhliain 1884, curtha i Reilig Bhaile Thancaird i bParóiste Chill Mhocheallóg.

Is club Cumann Lúthchleas Gael i gContae Luimnigh é CLG Stáicéirí de Bhailís. 
Tá an club ainmnithe in onóir an tÉireannach Aontaithe Pádraig “An Stáicéir” de Bhailís (1733-1798) a rugadh sa Thír Mhór, Baile Mháirtín agus a chrocadh ag na Sasanaigh i gCill Fhionáin i ndiaidh Éirí Amach na Bliana 1798.
Tá an club bunaithe i bparóiste Builgidín/Baile Mháirtín i nDeisceart Chontae Luimnigh idir Cnoc Loinge agus Cill Mocheallóg, 37km ó dheas ó Chathair Luimnigh. Tagann formhór a imreoirí as as ceanntracha tuaithe an pharóiste ar nós Builgidín, Baile Mháirtín, Baile an Mhághúnaigh agus Baile an Scálaigh. Tagann roinnt peileadóirí as paróiste Eithbhinn chomh maith.
Cé go bhfuil traidisiún níos láidre ag an iomáint sa cheanntar, imrítear an pheil sa chlub chomh maith. Tá an béim go láidir I dtreo na hiomána. Tá Stáicéirí de Bhailís nascaithe le Eithbhinn i gcomhair comórtaisí na nóg agus imríonn siad faoin ainm "Gaeil Cois Sléibhe".
Tá paróiste Builgidín/Baile Mháirtín suite i lár limistéar traidisiúnta na hiomána agus bunaíodh an chéad club ann faoin ainm "Na Stáicéirí" sa bhliain 1885. Ghlacadar páirt i gcomórtaisí iomána a d’eagraíodh le linn blianta deiridh na 19ú aoise ach is ar éigin ar éirigh leo mórán a bhuachaint mar bhíodar faoi scáth Cill Fhionáin, an club ba láidre sa chontae ag an am.
Tá cúntas ann faoi bhua fóirne faoin ainm "Builgidin" ar Mhainistir i gcomórtas Brú na Déise i Mí Bhealtaine na bliana 1903 ach tugadh "Na Stáicéirí" ar an gclub suas go dti blianta na 1930í. Bhí blianta ann sa tréimhse sin nuair ná rabhadar gníomhach de dheasca na dTrioblóidí nó d'easpa imreoirí ach, nuair a atheagraíodh iad le linn blianta deiridh na 1930í, ghlacadar "Stáicéirí Baile an Mhághúnaigh" mar ainm orthu.
Idir an dá linn, shroicheadar cluiche ceannais Craobh Iomána Sóisear an Deiscirt na bliana 1933. inar bhuaigh CLG Cill Mocheallóg orthu ach ní rabhadar in ann leanúint ar an bhforbairt. Tháinig "Builgidin" ar ais mar ainm ar fhóirne mhionúra an chluib le linn blianta na 1940í agus ba na "Na Stáicéirí" arís iad go léir ó bhlianta dheiridh na 1940í suas go dti blianta lár na 1960í nuair a thiteadar as a chéile arís.
Athbhunáiodh an club atá sa lá inniu ann faoin ainm "Stáicéieí de Bhailís" sa bhliain 1972 agus tháinig an dul chun chin go tapaidh orthu. Bhuadar ar Bhaile an Chaisleáin/Béal Átha Grean chun Croabh Iomána Sóisear A an Deiscirt na bliana 1976 a ghabháil agus d’éirigh leo Craobh an Chontae a bhuachaint sa bhliain dár gcionn nuair a sháraíodar ar Mháigh Rua sa chluiche ceannais. Ach níor éirigh leo fanacht i bhfad sa ghrád sinsear agus, i ndiaidh na glúine sin éirí as an imirt, thit an iomáint i léig.
Tháinig feabhas éigin ar an scéal nuair a bhuadar Craobh Iomána Sóisear B an Chontae faoi dhó sna blianta 1989 agus 1992 ach bhí orthu fanacht go dti an bhliain 2008 sular éirigh leo Craobh Iomána Sóisear A an Deiscirt a ghabháil arís. Mí amháin ina dhiaidh sin, shroich an fhoireann cluiche ceannais an chontae ach chailleadar i gcoinne Móin na nGé.
Sa bhliain 1992, buadh an chéad agus taon chorn peile riamh i stair Stáicéieí de Bhailís, Craobh Sóiser B an Desicirt.
D’imir Stáicéirí de Bhailís i lárionad pobal Builgidín/Baile Mháirtín I mBaile an Mhághúnaigh go dti gur cheannaigh an airgeadóir SP Mac Mánais é. D’oscláiodar a pháirc imirthe féin 1km siar ón seanpháirc i mBaile an Scálaigh i gceartlár an pharóiste sa bhliain 2008 agus is anseo a bhfuil an chéad ionad uile-aimsear CLG sa chontae. Bhí Páirc Chuimhneacháin An tAthair Seán Ó Riain oscailte sa bhliain 2013.
I measc imreoirí cáiliúla an chluib tá Brian Ó Riain ("Brian Ryan") ar imir ar fhoireann iomána sinsear an chontae le linn blianta na 1970í.

Is club Cumann Lúthchleas Gael i gContae Luimnigh é CLG Fánaithe na Camóige.
Tá sé bunaithe sa chuid thiar thuaidh de pharóiste Brú na Déise/Meánas/An Ghráinsigh i lár Chontae Luimnigh, 20km ó dheas ó Cathair Luimnigh. Tagann formhór dá imreoirí ó shráidbhaile Meánas agus ó na ceantracha tuaithe máguaird ar bhruach Abhann na Camóige ar nós An Crián, Cathair an Ghiolla Mhóir agus Cúil Fhionn agus Cuilleanach ach is féidir le iomanaithe agus peileadóirí ón gcuid eile den pharóiste timpeall baile Brú na Déise imirt leo freisin.
Imrítear peil agus iomáint agus d’ainneoin traidisiún na hiomána a bheith níos láidre sa cheanntair, cuireann an club an béim céanna ar an dá chód faoi láthair.
Níl aon club na nóg dá gcuid féin ag Fánaithe na Camóige agus imríonn peileadóirí agus iománaithe uile an pharóiste le Brú na Déise. Tugtar an t-ainm "An Ghráinsigh" ar an bhfoireann faoi-21 nuair a bhíonn sí nascaithe le club ó pharóiste eile.
Bunaíodh an club sa bhliain 1925 nuair a bhí CLG sa chontae ag teacht ar ais chuige féin i ndiaidh na dTrioblóidí. Roimhe sin, ní raibh ach an club amháin sa pharóiste, Brú na Déise, ach is cosúil gur thárla achrann inmheánach iontu i ndiaidh iad cluiche ceannais Craobh Iomána Sinsear Chontae Luimnigh na bliana 1925 a chailliúint i gcoinne An Chaisleáin Nua Thiar.
Bhuaigh Fánaithe na Camóige Craobh Iomána Sóisear an Deiscirt ar an gcéad iarracht sa bhliain 1926 ach, tar éis An tOspidéal buachaint orthu sa bhliain 1929, níor shroicheadar cluiche ceannais an chomórtais sin arís riamh. Le linn blianta na 1950í, thit an club as a chéile ar feadh roinnt blianta agus, i ndiaidh á atheagrú, d’éirigh níos fearr leo sa pheil ar dtús.
Bhuadar Craobh Peile Sóisear an Deiscirt sa bhliain 1970 agus bhuaigh Gallbhaile orthu i gcluiche ceannais na bliana dár gcionn ach thit imirt an dá chód siar le linn blianta na 1980í. Ós rud é go rabhadar i gconaí faoi scáth Brú na Déise, tá Na Fánaithe ag imirt na peile agus na hiomána sa ghrád sóisear B ón am sin i leith. Tar éis dóibh an lámh in uachtar d'fháil ar {{CLG Garrdha Uí Spiolláin|Gharrdha Uí Spiolláin]] chun Croabh an Deiscirt a ghabháil, bhuaigh An Cheapach orthu i gcluiche cheannais Craobh Peile Sóisear B Chontae Luimnigh sa bhliain 1995. Shroicheadar cluiche leath-cheannais craobh an chontae sa ghrád sin san iomáint sa bhliain 2002 nuair a bhuadar Craobh Sóisear B an Deiscirt.
Cheannaigh Fánaithe na Camóige a bpáirc imirthe lámh le sráidbhaile Meánas le linn blianta na 1950í.
D’imir Pádraig Mac Aodha ("Patsy Keyes") ar fhoireann peile Luimnigh le linn blianta na 1990í.
{{Clubanna CLG i gContae Luimnigh}}

Is club de chuid Chumann Lúthchleas Gael i gContae Luimnigh é Eithbhinn.
Tá an club le fáil i bparóiste Eithbhinn in nDeisceart Chontae Luimnigh idir Cill Mocheallóg agus Ráth Luirc, 42cm ó dheas ó Chathair Luimnigh. Níl baile nó sráidbhaile sa pharóiste agus tagann formhór na n-imreoirí ó bhailte fearainn ar nós Eithbhinn, Gharraí na Déirce, Bhaile Sheoinicín agus Bhaile an Charrúnaigh.
Ní imríonn an club ach iománaíocht amháin. Níl nasc ar leith acu le haon chlub eile i gcomhair na peile. Imríonn formhór pheileadóirí an pharóiste le Stáicéirí de Bhailís, le Cill Mocheallóg, le Baile an Chaisleáin/Béal Átha Grean nó le An Charraig Dhubh.
Tá Eithbhinn nasctha le blianta faoin ainm "Gaeil Cois Sléibhe" le Stáicéirí de Bhailís i gcomórtais na n-óg.
Ba limistéar láidir iománaíochta riamh í paróiste Eithbhinn agus bhí cluichí á n-imirt ann sular glacadh le rialacha caighdeánacha tar éis bhunú CLG sa bhliain 1884. Cláraíodh an club go hoifigiúil sa bhliain 1887 agus tá sé ag imirt faoi ainm "Eithbhinn" ó shin i leith. Tá tuairisc ann ar chluiche iománaíochta sinsearach a bhuaigh siad i gcoinne an Ospidéil i mBrú na Déise i Mí Mheán Fomhair na bliana sin. Ghlac fóirne as an nDromainn agus as Feadamar páirt sa chomórtas sin chomh maith le foireann Bhrú na nDéise, agus is cosúil gur casadh ar Eithbhinn arís iad le linn na bliana 1887.
Bhí an club ag imirt sna comórtais iománaíochta a cuireadh ar siúl i nDeisceart Luimnigh agus i dTuaisceart Chorcaí le linn na 1890í agus na 1900í, ach toisc go raibh fóirne láidre ag dul in iomaíocht leo ag an am, ar nós Chill Fhionáin agus Bhéal Átha Grean, níor éirigh go maith le hEithbhinn i gcraobhacha oifigiúla an chontae roimh an gCéad Chogadh Domhanda. 
Nuair a d'ath-thosnaigh an iománaíocht shóiseareach i ndiaidh Chogadh na gCarad shroich Eithbhinn cluiche ceannais Chraobh an Deiscirt sa bhliain 1927 ach bhuaigh Cill Mocheallóg go trom orthu. Bhí orthu fanacht go dti an bhliain 1937 sular tháinig an chéad chorn chuig an bparóiste tar éis dóibh buachaint ar an Ospidéal i gcluiche ceannais Chraobh Iomána Sóisear an Deiscirt agus níor tháinig teideal ar ais chucu go dti an bhliain 1977 nuair a sháraigh siad ar Stáicéirí de Bhailís. D'imir na Stáicéirí díoltas ar a gcomharsa, áfach, nuair a ghnóthaigh siad Corn Iomána Sóisear an Chontae sa bhliain chéanna.
Ba chlub iománaíochta sóisearach A é Eithbhinn nuair a tháinig na grádanna teoranta i bhfeidhm i gcomhair craobhacha sinsearacha agus idirmheánacha an chontae sa bhliain 1988 agus tá siad ag imirt sa ghrád céanna ó shin i leith. Ba bheag nár éirigh leo an dara grád a bhaint amach sa bhliain 1992 ach theip siad i gcoinne an Ghleanna Rua i gcluiche ceannais Chraobh Iomána Sóisear Chontae Luimnigh sa bhliain sin agus chaill siad an cluiche deireanach arís sa bhliain 2007 i gcoinne Chathair Laighin.
Bhí foireann peile shóisearach B ag Eithbhinn i lár na 1990í ach d’eirigh an club as i ndiaidh bliain nó dhó.
Tá páirc imirthe an chluib suite in Eithbhinn lámh leis an séipéal agus an scoil náisiúnta.
I measc iománaithe cáiliúla Eithbhinn, d’imir Tomás de Blaod ("Tom Bluett") ar fhoireann Luimnigh sna 1960í, Éamonn Ó Riabhaigh ("Ned Rea") a bhuaigh bonn Chraobh Iomána Sinsearach na hÉireann sa bhliain 1973 (bhí sé tar éis aistriú chuig club Fág an Bealach i mBaile Átha Cliath ag an am) agus Tomás Mac Uaid ("Tommy Quaid"), cúlbháire i bhfoireann shinsearach an chontae idir na blianta 1976 agus 1993.

Is giorrúchán é an Siombail cheimiceach de ainm an eilimint cheimiceach, de gnáth ón ainm laidineach. 
De bhárr foinse na hainmneacha a bheith ón laidin nó an Gréigis, uaireannta ní aithnítear é msh; tá Na an siombail i gcomhair Sóidiam (Laidin; "natrium") agus Au i gcomhair Ór (Laidin; "aurum").
Sa tSín, faigheann gach eilimint cheimiceach idéagraf áirithe mar a shiombail.

Is club Cumann Lúthchleas Gael i gContae Luimnigh é CLG Móin na nGé.
Tá an club bunaithe sa pharóiste thuathach Móin na nGé in Iarthar Luimnigh idir An Caisleán Nua Thiar agus Tuar Na Fola, 52km siar ó dheas ó Chathair Luimnigh. Tagann formhór dá imreoirí ó na sráidbailte Trá agus Móin na Gé agus ó na ceantracha tuaithe máguaird ar nós Baile Sheáin, Goirtín an Gharraí agus Baile Uí Chionaoith agus téann teorainn an pharóiste suas go dti imeall An Chaisleáin Nua Thiar. Imríonn iománaithe ó pharóiste Áth an tSléibhe agus peileadóirí ó pharóiste Teampall an Ghleanntáin leo ó am go ham.
Imrítear peil agus iomáint agus, cé go bhfuil traidisiún na hiomána níos láidre sa chlub, tá an béim céanna ar na dá chod faoi láthair.
Bhí mórán clubanna peile agus iomána sa cheanntar mórthimpeall Móin na nGé le linn blianta tosaigh CLG agus bunaíodh club faoin ainm "Liam Uí Bhriain" sa pharóiste sa bhliain 1896. Tá tuairisc fúthu ag glacadh páirt i gluiche iomána i gcoinne Tuar na Fola i Mí Márta na bliana 1899 agus bhíodar an-ghníomhach i gcomórtaisí iomána ar fud iarthair an chontae sna blianta dár gcionn.
Ba chlub láidir é Móin na nGé ag tús an 20ú chéad. Bhuaigh Éire Óg orthu i gCraobh Iomána Sinsear Chontae Luimnigh na bliana 1902 ach ba é sin an taon bhliain amháin i stair an chluib inar shroich Móin na nGé cluiche ceanais an chomórtais. Ba chlub iomána sinsear é suas go dti An Chéad Cogadh Domhanda ach, maron lena lán clubanna eile sa chontae, thiteadar as a chéile ar feadh roinnt bliana le linn na dTrioblóidí. Le linn an tréimhse chéanna, tháining feabhas mór ar an iomáint sa Chaisleán Nua Thiar agus mhealladar an-chuid imreoirí ó pharóiste Mhóin na nGé chucu.
Nuair a atheagraíodh an club le linn blianta na 1920í, d’imríodar ar feadh roinnt blianta sa ghrád sóisear san iománt agus sa pheil ach ba chlub sóisear iad le teacht blianta na 1930í. I ndiaidh dóibh gcluiche ceannais Craobh Iomána Sóisear an Iarthair na bliana 1934 a chailliúint i gcoinne Cnoc an Doire, thit lágtrá fada ar an iomáint agus ar an bpeil sa chlub. Níor éirigh le Móin na nGé rud ar bith a bhuachaint suas go dti blianta na 1950í nuair a chuadar as feidhm arís ar feadh cúpla bliana de dheasca an eisimirce. Thángadar ar ais sa bhliain 1956 ach, lasmuigh den bhua ar Ghreanach chun Chraobh Iomána Sóisear an Iarthair na bliana 1973 a ghabháil, ní raibh aon ádh leo go dti blianta na 1990í nuair a bhuadar Craobh Peile Sóisear B Chontae Luimnigh. D’éirigh leis na hiománaithe an lámh in uachtar d'fháil ar Bhaile Brún i gcluiche ceannais Craobh Sóisear A an Chontae na bliana 1997 agus ba chlub idirmheánach é Móin na nGé sa dá chód nuair a bhuadar ar Átháin chun Corn Peile Síosear A an Chontae a ghabháil sa bhliain 2001.
Bhí na himreoirí céanna ar na fóirne iomána agus peile le linn blianta na 1990í agus, nuair a tháinig an aois anuas orthu, thit iománaithe Mhóin na nGé síos go dti an grád sóisear A sa bhliain 2004 agus lean na peileadóirí iad sa bhliain dár gcionn. Ach i ndiaidh glún nua tar éis teacht chun chinn, d'fhill na hiománaithe ar an dara grád nuair a bhuadar ar Stáicéirí de Bhailís chun Chraobh Sóisear A an chontae a ghabháil don dara uair sa bhliain 2008.
Tá páirc imirthe an chluib, Páirc na nGael, suite i sráidbhaile Móin na nGé.
I measc imreoirí cáiliúla an pharóiste, tá Liam Ó hEochaidh ("Willie Haugh", ball foireann Luimnigh a bhuaigh Craobh Iomána Sinsear na hÉirann sna bliain 1918, nuair ba chaptaen é, agus arís sa bhliain 1921), Labhrás Ó Síocháin ("Larry Sheehan" a bhuaigh bonn Craobh Peile Sinsear na hÉireann sa bhliain 1896) agus Seán Ó Flaithimhín ("John Flavin", fear ionad ar fhoireann Luimnigh a chaill cluiche ceannias iomána sinsear na hÉireann na bliana 1994).

Is club Cumann Lúthchleas Gael i gContae Luimnigh é CLG Eas Géibhtine.
Tá an club bunaithe i bparóiste Eas Géibhtine/Baile Stiabhana in Iarthar Chontae Luimnigh ar bhruach theas Bhéal na Sionainne, 28km siar ó Chathair Luimnigh. Tagann formhór dá imreoirí as baile Eas Géibhtine, as sráidbhaile Baile Stiabhana agus as na ceantracha tuaithe máguaird ar nós An Bán Riamhach, Baile an Naisigh, Máigh an Iarla agus Cluain Riasc.
Tá cáil níos mó bainte amach ag Eas Géibhtine sa pheil ach imrítear ach an iomáint amháin sa chlub faoi láthair agus tá sé nascaithe le Baile Stiabhana i gcomhair na peile. Cé go bhfuil an beirt acu bunaithe sa pharóiste chéanna, is clubanna ar leith iad le coistí riaracháin ar leith acu.
Cé go bhfuil tagairtí ann faoi imirit na hiomána idir Eas Géibhtine agus Cill Díoma roimh bhunú CLG sa bhliain 1884, ceaptar gur bhunáiodh an club timpeall na bliana 1890 mar "Deasúnaigh Eas Géibhtine" agus d’imríodar iomáint agus peil ó thús. D'eagraigh Na Deasúnaigh comórtas iomána sa bhliain 1891 agus tá tuairiscí ann faoi chluichí a d'imríodar i gcoinne Saor Theas agus An tAthair Ó Murchú Faing. Ghlacadar páirt i gCraobh Iomána Sinsear Chontae Luimnigh sa bhliain 1895 nuair a atheagraíodh coiste na chontae i ndiaidh scoilt An Pháirnéalaigh agus bhíodar gníomhach i gcomórtaisí peile agus iomána a eagraíodh in iarthar agus i lár an chontae le linn blianta na 1890í.
Tá stair an chluib ceangailte go mór le Baile Stiabhana, an dara chlub sa pharóiste. Ó am go ham, d’imríodar le chéile faoin ainm "Eas Géibhtine/Baile Stiabhana" nó ní raibh aon chlub ann i mBaile Stiabhana nó d’imiríodar faoin ainm "Eas Géibhtine" bliain amhín agus faoin ainm "Baile Stiabhana" sa bhliain dár gcionn nó d’imríodar peil faoin ainm "Baile Staibhana" agus iomáint faoin ainm "Eas Géibhtine" nó d’imríodar i gcoinne a chéile mar chlubanna ar leith. Ba iad "Baile Stiabhana" a bhuaigh Craobh Peile Sinsear Chontae Luimnigh sa bhliain 1964 agus bhuaigh na himreoirí céanna arís é sa bhliain dár gcionn faoin ainm "Eas Géibhtine". Ach cé go bhfuil naisc láidir eatharthu, ba chlubanna ar leith i gconaí iad.
Bhí béim an pahrósite ar an bpeil ar dtús agus chaill na Deasúnaigh cluiche ceannais Craobh Peile Sinsear Chontae Luimnigh i gcoinne Na Trádálaithe sa bhliain 1905. D’aistrigh an béim i dtreo na hiomána le linn blianta na 1930í agus bhuadar ar An gCeapach Mór chun Craobh Sóisear Iomána an Chontae]] a ghabháil sa bhliain 1935.
Ach tháinig meath ar rátha an dá chód le linn blianta na 1950í de dheasca eisimirce agus chuir an club mór-iarracht isteach i dtraenáil imreoirí óga. Tháinig feabhas mór ar an bpeil dá bharr agus bhuadar Craobh Sinsear an Chontae sa bhliain 1965, i ndiaidh dóibh an lámh in uachtar d'fháil ar Sháirséalaigh an Chonartha, sa bhliain 1966, nuair a sháraíodar ar Chlochán sa chluiche ceannais, agus arís sa bhliain 1972 tar éis Úlla a chloí.
Ba chlub sinsear peile é Eas Géibhtine suas go dti an bhliain 1992 ach bhíodar ar ais sa ghrád uachtar nuair a bhuadar Craobh Peile Idirmheánach an Chontae sa bhliain céanna. Thiteadar síos arís sa bhliain 1998 agus bhí Eas Géibhtine ar tí ísliú go dti grád sóisear A sa bhliain 2001 nuair a chin an club ar éirí as an bpeil agus imirt ach an iomáint amháin sa ghrád sóisear A. Bhí an dá chlub ag imirt le chéile i gcomórtaisí óga chomh maith le Cill Chuarnáin faoin ainm "Na Deasúnaigh" le linn na mblianta díreach roimhe sin.
D’imir Eas Géibhtine i “bPáirc na Siúicre” i Máigh an Iarla, leath-bhealach idir Eas Géibhtine agus Baile Stiabhana, ar dtús ach cheannaíodar a bpáirc imirthe féin ar Shráid na hEaglaise i mbaile Eas Géibhtine sa bhliain 1954. Imríonn Baile Stiabhana ar an bpáirc céanna. Le linn blianta na 1980í, d’imir foireann peile an chontae formhór dá cuid cluichí ansin.
I measc peileadórií cáiliúile Eas Géibhtine, tá Pádraig Baróid ("Paddy Barrett") ar imir ar fhoireann na hÉireann i gcoinne na hAstráile sa bhliain 1988 agus Seán Ó Gallachóir ("Shane Gallagher") agus Pádraig Ó Reannacháin ("Pa Ranahan") atá ar fhoireann sinsear an chontae faoi láthair.

Is club Cumann Lúthchleas Gael i gContae Luimnigh é CLG Baile Stiabhana.
Tá sé bunaithe i bparóiste Eas Géibhtine/Baile Stiabhana in Iarthar Chontae Luimnigh ar bhruach theas Bhéal na Sionainne, 28km siar ó Chathair Luimnigh. Tagann formhór dá imreoirí ó shráidbhaile Baile Stiabhana, ó bhaile Eas Géibhtine agus ó na ceantracha tuaithe máguaird ar nós An Bán Riamhach, Máigh an Iarla agus Cluain Riasc.
Imrítear ach peil sa chlub agus tá sé nascaithe le Eas Géibhtine i gcomhair na hiomána.
Níl aon páirc dá gcuid féin ag Baile Stiabhana agus baintear úsáid as páirc imirthe Eas Géibhtine atá suite ar Shráid na hEaglaise i mbaile Eas Géibhtine. 
I measc peileadóirí cáiliúla Baile Stiabhana, tá Antóin Ó Móráin ("Anthony Moran") a bhí ar fhoireann Luimnigh le linn blianta na 1980í agus Seán Ó Gallachóir ("Shane Gallagher") agus Pádraig Ó Reannacháin ("Pa Ranahan") atá ar fhoireann sinsear an chontae faoi láthair.

Is club Cumann Lúthchleas Gael i gContae Luimnigh é CLG Naomh Ciarán. 
Tá an club bunaithe i bparóiste Cúil Cheapach/Cill Cholmán in Iarthar Chontae Luimnigh idir Ráth Caola agus Faing, 40km siar ó Chathair Luimnigh. Tagann formhór a imreoirí as ceanntracha tuaithe an pharóiste ar nós Cill Cholmáin, Cúil Cheapach, An Chraobh agus An Coinicéar agus as sráidbhailte Ardach agus Carraig Chiarraí agus na ceanntracha tuaith máguaird i bparóiste Ardach/Carraig Chiarraí ar nós Dún gConmhaoile, Cnoc na Boithe agus Ráth Rónáin. Is féidir le iománaithe as na paróistí An Gleann, Faing/Seanghualainn, Leamhchoill/Baile Dhá Thuile agus Áth an tSléibhe imirt le Naomh Ciarán chomh maith.
Tá traidisiún láidir peile agus iomána sa dá pharóiste agus bhí an béim céanna sa chlub ar an dá chód suas go dti blianta na 1970í nuair a shroich Naomh Ciarán cluiche ceannais Craobh Peile Sinsear Chontae Luimnigh don chéad uair. Cé gur imrítear an iomáint fós, tá an pheil níos láidre sa chlub ón am sin i leith.
Tá páirc imirthe Naomh Ciarán suite I gCúil Cheapach, lámh leis an séipéal agus an scoil náisiúnta. Baintear úsáid ar ócáid as seanpháirc Ardaigh atá suite i mbaile Ardach.
I measc peileadóirí cáiliúla an chluib ar imir ar fhoireann sinsear Luimnigh, tá Pádraig Ó Laochdha ("Pa Leahy") as blianta na 1970í, Liam Baróid ("Liam Barrett") as blianta na 1980í agus Seán Mac Cárthaigh ("Johnny McCarthy") as blianta na 2000í.

Is club Cumann Lúthchleas Gael i gContae Luimnigh é Teampall an Ghleanntáin.
Tá an club bunaithe i bparóiste Teampall an Ghleanntáin thuas sna conic idir An Caisleán Nua Thiar agus Mainistir na Féile in Iarthar Chontae Luimnigh, 60km siar ó dheas ó Chathair Luimnigh. Tagann formhór dá imreoirí ó shráidbhaile Teampall an Ghleanntáin agus ceanntracha tuithe an pharóiste maguaird ar nós Ráth Chathail, An Inse Bhán agus Dún Mhic Cionaoith, as baile agus paróiste Mainistir na Féile agus as baile agus paróiste Áth na Sléibhe.
Imrítear ach an iomáint amháin sa chlub. Ce ná fuil aon nasc oifigiúl ag Teampall an Ghleanntáin leis na clubanna peile in aice leo, tagann imreoirí ón Athair Ó Cathasaigh agus ó Áth na Sléibhe chucu i gcomhair na hiomána.
Imríonn peileadóirí an pharóiste le Móin na nGé, Tuar na Fola, An tAthair Ó Cathasaigh agus Áth an tSléibhe. I roinnt grád na nóg, tá Teampall an Ghleanntáin nascaithe le Tuar na Fola faoin ainm "Gaeil an Ullacháin".
Ba pharóiste peile é Teampall an Ghleanntáin nuair a eagraíodh cluichi Gaelacha ar dtús agus ghlac imreoirí na háite páirt i gcomórtaisí peile in Iarthar Luimnigh sular bhunaíodh an club go hoifigiúil sa bhliain 1989. Chailleadar cluichí ceannais Craobh Peile Sinsear Iarthar Luimnigh sna blianta 1902, 1905 agus 1906. Tá cúntas ann ó Mhí Samhna na bliana 1905 faoi chomórtas ina raibh an cluib ag fail an lámh in uachtar ar Chaisleán Uí Mhathúna i gcomórtas san Fheothanach sular chríochníodh an cluiche go luath toisc go raibh an oíche tar éis titim.
Maraon lena lán paróistí in oirthear agus in iardheisceart an chontae, leathnaigh an iomáint go tapaidh iontu sna blianta díreach roimh an gCéad Cogadh Domhanda agus cuir an club an chéad fhoireann le chéile sa bhliain 1913. Bhí an béim céanna ar an dá chód i dTeampall an Ghleanntáin nuair a ath-thosnaíodh craobhacha sóisear an chontae i ndiaidh na dTrioblóidí agus chailleadar cluiche ceannais Craobh Peile Sóisear an Iarthair i gcoinne Caisleán Uí Mhathúna sa bhliain 1930. Ach d’athraigh an scéal nuair a bhuaigh na hiománaithe ar Chill Díoma chun Chraobh an Iarthair a ghabháil sa bhliain dár gcionn agus tá an lámh in uachtar ag an gcamán sa chlub ón am sin i leith.
B’iad blianta na 1930í an ré ba thorthúla i stair imirthe an chluib. D’éirigh leo aris i gCraobh Iomána Sóisear an Iarthair sa bhliain 1937 agus leanadar ar aghaidh chun bhuachaint ar Dhún Bleisce i gcluiche ceannais Craobh an Chontae. Ach d’ordaigh Coiste an Chontae go nathimreofaí an cluiche, dhiúltaigh Teampall an Ghleanntáin teacht ar an bpáirc agus bronnadh an teideal ar Dhún Bleisce.
Ba é sin buaichphoínte iomána Teampall an Ghleanntáin. Chailleadh an-chuid imreoirí don imirce le linn blianta na 1940í agus na 1950í agus bhí roinnt blianta ann nuair ná raibh a dhóthain iománaithe fágtha sa phaaróiste chun fhoireann a chur ar an bpáirc. Tháinig feabhas éigin ar an scéal nuair a cheannaíodar a bpáirc imirthe féin sa bhliain 1978 agus bhuadar Craobh Iomána Sóisear B an Iarthair sna blainta 1983, 1990, 1991 agus 1992. Tar éis cluiche ceannais na bliana 1991 a chailliúnt i gcoinne Na Piarsaigh, tháin an chéad chorn chontae chuig an bparóiste nuair a sháraíodar ar Ghallbhaile i gCraobh Iomána Sóisear B Chontae Luimnigh na bliana dár gcionn.
Ní raibh go leor imreoirí acu sa scuad chun fanacht ach ar feadh cúpla bliain sa ghrád sóisear A. Thángadar le chéile le Athair Ó Cathasaigh agus Áth na Sléibhe chun iomáint faoin ainm "Eoin Rua" i ngrádanna 
na nóg sna blianta 1993 agus 1997 ach ba dheacair fóirne a eagrú idir trí chlub. Déirigh níos fearr le Teampall an Ghleanntáin nuair a a d’fhilleadar orthu féin agus, tar éis glún nua a chur le chéile, bhuadar ar Dhún Bleisce chun Craobh Iomána Sóisear B an Chontae a ghabháil don dara uair sa bhliain 2007.
Cé gur shroich Teampall an Ghleanntáin cluiche ceannais Craobh Sóisear B an Iarthair sa bhliain 1985, laghdaigh an suim sa pheil nuair a bhí ag éirí leis an iomáint le linn blianta na 1990í. D’éirigh an club as an sport ar fad sa bhliain 1998.
Tá páirc imirthe Teampall an Ghleanntáin suite i Ráth Chathail, 2km soir ó lár an sráidbhaile. Thosníodh ar chlár fhorbartha sa bhliain 1998 agus tá cothromaíocht agus draenáil na páirce agus togáil an ardáin féachanna críochnaithe anois.
I measc iománaithe cáiliúile an chluib ar imir a fhóirne an chontae, tá Liam Ó Cuill ("Billy Quill") as blianta na 1930í, Liam Ó Murchú ("Liam Murphy") as blianta na 1980í agus Séan Ó Ríordáin ("John Riordan") agus ('Séamus Ó Ríordáin") as f’oirne mionúir agus faoi-21 blianta na 2000í.

Is club Cumann Lúthchleas Gael i gContae Luimnigh é CLG An Cheapach. 
Tá an club bunaithe i bparóiste An Cheapach idir Áth Dara agus Eas Géibhtine in Iarthar Contae Luimnigh, 25km siar ó Chathair Luimnigh. Tagann formhór imreoirí an chluib as sráidbhaile An Cheapach, as na ceanntracha tuaithe an pahróiste maguaird ar nós An Curraichín agus Baile an Gharráin, as sráidbhaile Croh agus as ceanntracha tuaithe pharóiste Cróch/Cill na Fíonaí ar nós Cill na Fíonaí agus Ard na bPréachán .
Imrítear ach an pheil amháin sa chlub agus tá sé nascaithe le Cróch/Cill na Fíonaí i gcomhair na an hiomána.
Tá páirc imirthe Na Ceapaí suite sa sráibhaile lámh leis an séipéal agus an scoil náisiúnta.
D’imir Peadar Ó Deaghaidh ("Peter O’Dea") ar fhoireann peile sinsir Luimnigh le linn blianta na 2000.

Is club Cumann Lúthchleas Gael i gContae Luimnigh é CLG Gearóid Ó Gríofa. 
Tagann ainm an chluib ón údar Gearóid Ó Gríofa (1803-1840). Scríobh sé an úrscéal "The Collegians" atá bunaithe ar thragóid an "Colleen Bawn" a thárla i Leamhchoill ag tús an 19ú céad.
Tá an club bunaithe i bparóiste Leamhchoill/Baile Dhá Thuile ar bhruach theas Béal na Sionainne in Iarthar Contae Luimnigh i ngleann an Abhainn Bhán idir Faing agus An Gleann, 55km siar ó Chathair Luimnigh. Tagann formhór imreoirí an chluib as na bailte Baile Dhá Thuile, sráidbhaile Leamhchoill agus as na ceanntracha tuaithe maguaird ar nós Fliain Mór, Lios an Riadaigh agus Cluain Leathaird.
Imrítear ach an pheil amháin sa chlub. Ní imrítear an iomáin go forleathan sa cheanntar. Is é Naomh Ciarán an club iomána is gaire don chlub.
Tá páirc imirthe Ghearóid Uí Gríofa suite i bhFionnú, 2km soir ó Bhaile Dhá Thuile.
I measc peileadóirí cáiliúla an chluib, tá Damien Ó Riada ("Damien Reidy"), ar imir ar fhoireann sinsear Luimnigh le linn blianta na 1990í.

Is club Cumann Lúthchleas Gael i gContae Luimnigh é CLG Tuar na Fola.

Is club Cumann Lúthchleas Gael i gContae Luimnigh é CLG Cnoc an Doire.
Tá an club bunaithe i bparóiste Cnoc an Doire/Cluain Cath in Iarthar Chontae Luimnigh idir An Caisleán Nua Thiar agus Baile an Gharrdha, 40km siar ó dheas ó Chathair Luimnigh. Tagann formhór dá imreoirí ó shráidbhailte Cnoc an Doire agus Cluain Cath agus ó na ceantracha tuaithe máguaird ar nós Lios an Uisce, Áith Liní agus Ráth Bhroíle.
Cé go bhfuil traidisiún an iomána níos láidre sa pharóiste, imrítear peil agus hiomáint i gCnoc an Doire. Tá béim an chluib dírithe go láidir i dtreo na hiomána.
Bhí an iomáint ag leathnú siar trí Chontae Luimnigh nuair a ghlacadh le rialacha caighdeánacha an spóirt i nidiaidh bhunú CLG sa bhliain 1884. Eagraíodh fóirne ar dtús sna bailte margaidh ar nós Cromadh, Brú na Déise, Baile an Gharrdha agus An Caisleán Nua Thiar agus, ina dhiaidh sin, sna paróistí tuaithe máguaird. Thosnaigh iománaithe Cnoc an Doire ag teacht le chéile chun imirt i gcoinne a gcomharsana agus, sa bhliain 1887, bunaíodh club sa pharóiste faoin ainm "Peadar Ó Néill Ó Cruadhlaíoch" i cuimhne Fhínínigh cháiliúil na háite.
Ghlac an club páirt i gcomórtais a eagraíodh i lár agus in iarthar an chontae le linn blianta na 1880í agus na 1890í agus is cosúil gur ghlacadar "Cluain Cath" mar ainm orthu féin nuair a thosnaíodar ag imirt i gcraobhacha oifigiúla an chontae. Tá tuairiscí ann ón mbliain 1903 faoi chluichí iomána agus peile a chailleadar i gcoinne Fíodhnach i gcomórtas Fíodhnach. Tháinig feabhas ar an iomáint sa pharóiste ina dhiaidh sin agus bhí an club ag imirt faoin ainm "Cnoc an Doire" sa bhliain 1911 nuair a bhuaigh Ráth Caola orthu i gcluiche ceannais Craobh Iomána Idirmheánach Chontae Luimnigh.
Tá tuairisc ann faoi chluiche i gcomórtas iomána Na Feothanaí a imríodh ar Dhomhnach Cásca na bliana 1916 inar bhuaigh Cill Mhíde ar orthu ach ba bheag iomáint a d’imríodar sna blianta díreach ina dhiaidh sin de dheasca na dTrioblóidí agus ba chlub iomána sóisear é Cnoc an Doire nuair a ath-thosnaíodh craobhacha an chontae le teacht na síochána.
Tháinig foireann láidir chun chinn le linn blianta na 1920í agus, i ndiaidh dóibh buachaint ar Ráth Caola chun Craobh Iomána Sóisear an Iarthair na bliana 1929 a ghabháil, shroicheadar cluiche ceannais an chontae ach chailleadar i gcoinne Clochán. Buadh Craobh an Iarthair arís sna blianta 1931 agus 1936 ach, nuair a d’éirigh imreoirí na glúine sin as an imirt, tháinig cúlú ar iomáint Chnoc an Doire.
Níor chuireadar fóirne dá gcuid féin ar an bpáirc idir na blianta 1943 agus 1946 nuair a thángadar le chéile le Ráth Caola faoin ainm "An Drom Ard/Ráth Caola" chun páirt a ghlacadh i gCraobh Iomána Sinsear an Chontae. Bhíodar ar ais ag imirt ar a son féin sa bhliain 1947 nuair a bhuadar ar Ardach chun Craobh Iomána Sóisear an Iarthair a ghabháil don cheathrú uair. Leanadar ar aghaidh i Mí Shamhna na bliana céanna chun sárú ar Bhrú na Déise i gcluiche ceannais Craobh an Chontae.
Ba chlub iomána sinsear é Cnoc an Doire idir na blianta 1948 agus 1952 ach ní raibh a dhóthain imreoirí acu chun fanacht i bhfad sa phríomghrád. I ndiaidh dóibh filleadh ar an ngrád sóisear, thosnaigh a gcomharsanna Fíonach/Cill Mhíde, Greanach Baile an Gharrdha agus An Caisleán Nua Thiar ag teacht chun chinn, mhealladar imreoirí ó Chnoc an Doire agus thit an club as a chéile sna grádanna fásta idir na blianta 1959 agus 1964. Idir an dá linn, bhí an obair á dhéanamh acu sna grádanna óga agus, i ndiaidh dóibh filleadh ar an iomáint sóisear, bhuadar Craobh Iarthair na bliana 1967.
Toisc go raibh fóirne iomána láidre ar nós Cill Íde agus Tuar na Fola san Iarthar ag an am gcéanna, níor éirigh leis an nglún sin tuilleadh a bhuachaint. Cé gur shroicheadar cluiche ceannais Craobh Iomána Sóisear an Iarthair sna blianta 1974, 1977, 1993, 1995 agus 2002, bhíodh club eile ag teacht chun chinn i gcónaí agus bhí ar Chnoc an Doire fanacht go dtí an bhliain 2004 sular éirigh leo faoi dheiridh. Nuair a bhuadar ar An Ospidéal/Cathair Fuinse i gcluiche ceannais Craobh Iomána Sóisear an Chontae, d’éiríodar as an ngrád sin don chéad uair i leath-chéad bliain agus tá siad ag imirt iomáint idirmheánach o shin i leith.
Ós rud é go raibh an béim dírithe i gcónaí ar an iomáint, cuireadh iarracht isteach sa pheil ach amháin sna blianta sin inar bhuadh ar an bhfoireann iomána go luath sa samhradh. D’éirigh leo ó am go ham i gCraobh Peile Sóisear B an Iarthair agus bhí foireann sách-láidir ag Cnoc an Doire le linn blianta na 1990í. Chailleadar cluiche ceannais Craobh Sóisear B an Chontae na bliana 1998 i ndiaidh athimirt i gcoinne Áth Dara ach, nuair a thángadar ar ais sa bhliain dár gcionn, bhuadar ar Bhaile Bricín chun an teideal a ghabháil. D’imríodar sa ghrád sóisear A ar feadh roinnt blianta agus, i ndiaidh dóibh titim ar ais go dtí an bunghrád, bhuaigh Cnoc Áine orthu i cluiche ceannais an chontae sa bhliain 2005.
Tá páirc imirthe an chluib suite 100m ó dheas ó phríomhshráid sráidbaile Cnoc an Doire taobh thiar d’Oifig an Phoist. Ba pháirc an phobail í nuair thosnaigh Cnoc an Doire ag imirt inti sa bhliain 1936 ach ceannaíodh í sular chothromaíodh an dromchla imirthe timpeall na bliana 1980. Osclaíodh go hoifigiúil í sa bhliain 1986.
I measc imreoirí cáiliúla an chluib, tá an Mícheál Ó Dualainn ("Mike Dowling") a bhuaigh bonn Sraithchomórtas Iomána Náisiúnta ar fhoireann Luimnigh sa bhliain 1971, Tomás Condún ("Tom Condon"), iománaí idir-chontae blianta na 2000í, agus Seán Ó Loideáin ("John Lydon") a d’imir ar fhoireann Luimnigh le linn blianta na 2000í.

Club de chuid CLG i gContae Luimnigh is ea CLG Fíonach/Cill Mhíde.

Is club Cumann Lúthchleas Gael i gContae Luimnigh é CLG Cróch/Cill na Fíonaí.

Grúpa ceoil as Ceanannas i gContae na Mí, Éire, is ea Skara Brae. Thosaigh Clann Uí Dhomhnaill ag seinm uirlisí ceoil nuair a bhí siad ana-óg agus iad ag fás aníos i gCo. na Mí. Cé gur chónaí siad ansin le linn a hóige, ba as Rann na Feirste, Contae Dhún na nGall tuismitheoirí s'acu agus d'fhoghlaim siad a lán amhráin Conallach uatha. Agus ansin a chas siad le ar Dáithí Sproule, mac léinn óg as Doire.
Thaifead siad an chéad ceirnín "Skara Brae" sa bhliain 1971, agus go dtí an lae inniu ann, molaítear é mar cheann dena ceirníní traidisiúnta is tábhachtaí a rinneadh ariamh. Chuir siad tionlacáin agus an giotár le sean-amhráin, rud nár rinneadh choíche roimhe sin.
Eisíodh an t-aon albam ariamh i 1971, dar teideal "Skara Brae". Seo i leanas na hamhráin:
Taobh 1
Taobh 2 

Is liom féin an grianghraf seo.

File, iriseoir agus scríbhneoir Éireannach is ea Liam Ó Muirthile (1950 -).
Ba é an chéad duine de naonúr clainne é. Chuaigh sé ar scoil ag Clochar na Toirbhirte, ag Scoil Chríost Rí agus ag Coláiste Chríost Rí. I 1968 chuaigh sé chun Coláiste na hOllscoile, Corcaigh ar scoláireacht ón mBardas agus bhain céim BA amach sa Ghaeilge agus sa Fhraincis. Chaith sé tréimhsí sa Fhrainc le linn a chúrsa ollscoile. 
Bhí sé ag saothrú na Gaeilge óna óige amach. Thugadh sé cuairt ar Ghaeltacht Chorca Dhuibhne ón am a raibh sé ar an meánscoil, agus thaínig sé faoi anáil an Ríordánaigh agus an Riadaigh, a bhí i mbarr a réime san Ollscoil ag an am. Bhí aithne aige freisin ar Sheán Ó Tuama, arbh é an tOllamh le Gaeilge é. Bhí sé féin, Michael Davitt, Nuala Ní Dhomhnaill agus Gabriel Rosenstock ag gabháil don Ghaeilge in éineacht an tráth sin agus baint acu leis an iris filíochta "Innti".
Bhain Ó Muirthile Baile Átha Cliath amach i 1972. Bhí sé ag obair i nGael-Linn ar feadh tamaill agus fuair sé post in RTE go luath ina dhiaidh sin. Bhí sé ar fhoireann lánaimseartha na Nuachta ó 1973 go dtí 1991, ag obair ar an raidió agus ar an teilifís. D'éirigh sé as a phost i 1991 chun breis ama a chaitheamh ag scríobh. Scríbhneoir lánaimseartha agus saoririseoir é ó shin. Bhíodh colún seachtainiúil Gaeilge aige in The Irish Times ó 1989 go 2003.
Ba é "Tine Chnámh" a chéad chnuasach filíochta agus ghnóthaigh sé Duais an Ríordánaigh san Oireachtas. Bronnadh duais an Fhorais Ghael-Mheiriceánaigh air sa bhliain 1984, Gradam an Bhuitléaraigh (1996), Gradam Chló Iar-Chonnacht (2000) agus Duais na Comhairle Eálaíon (2001). Tá dlúthdhiosca den fhile ag léamh i dteannta an chnuasaigh "Sanas" (2007).
Tá a lán drámaí scríofa ag Ó Muirthile. Léirigh Amharclann de hÍde a dhráma "Tine Chnámh" i mBaile Átha Cliath i 1993, "Fear an Tae" in Amharclann Lána Aindriú i mBaile Átha Cliath i 1995 agus "Liodán na hAbhann" sa bhliain 2000. Ghnóthaigh an t-úrscéal "Ar Bhruach na Laoi" duais Oireachtais 1995. 
Is ball de Aosdána Ó Muirthile agus tá cónaí air i mBaile Átha Cliath.

Is club Cumann Lúthchleas Gael i gContae Luimnigh é CLG An Dromainn/An tÁth Leacach.
Tá an club bunaithe i bparóiste An Dromainn/An tÁth Leacach in nDeisceart Chontae Luimnigh ar bhruach Abhann an Chamhaoir idir Brú na Déise agus Brú Rí, 32km ó dheas ó Chathair Luimnigh. Tagann formhór dá imreoirí ó shráidbhaile An tÁth Leacach, ó na ceantracha tuaithe an pharóiste máguaird ar nós An Dromainn, Drom an Chomair agus Ráth Chanann agus ó cheanntracha tuaithe pharóiste Na Bánóige ar nós Ros an Teampaill, An Bhánóg agus Aithnid.
Imrítear ach an iomáint amháin sa chlub agus tá sé nascaithe leis An mBánóg i gcomhair na peile.
Tá páirc imirthe An Dromainn/An tÁth Leacach suite i sráidbhaile An tÁth Leacach lámh leis an séipéal agus an scoil náisiúnta.
D’imir Seán Ó Nianáin ("Johnny Neenan") ar fhoireann iomána sinsear Luimnigh le linn blianta na 1970í.

Is club Cumann Lúthchleas Gael i gContae Luimnigh é CLG An tAthair Ó Cathasaigh.
Tá an club bunaithe i bparóiste Mhainistir na Féile in Iarthar Chontae Luimnigh, ar theorann Chontae Chiarraí 65km siar ó dheas ó Chathair Luimnigh. Tagann formhór dá nimreoirí as baile Mainistir na Féile féin, as na ceanntracha tuaithe maguaird ar nós An Drom Tarsna, Cnoc na Sionnach, Cill Conléith agus Bealach Beithe agus as paróiste Teampall an Ghleanntáin.
Ós rud é ná fuil traidisiúin na hiomána chomh láidir sin sa cheanntair, imrítear ach peil amháin sa chlub. Cé ná fuil sé nascaithe le haon club ar leith i gcomhair na ha hiomána, imríonn formhór iománaithe Mainistir na Féile le Teampall an Ghleanntáin nó le Tuar na Fola.
Téann stair an chluib siar go dti an bhliain 1884 nuair a chláraigh sé faoin ainm "Mainistir na Féile" agus tá sé ag imirt peile gan stad ón lá sin. Ba é an sagart cáiliúil náisiúnach tAthair Liam Ó Cathasigh, a d’eagraigh comórtaisí lúthchleasaíochta agus peile sa pharóiste sular bhunaíodh Cumann Lúthchleas Gael go hoifigiúil, an chéad cathaoirleach.
Ba chlub láidir peile í Mainistir na Féile le linn blianta tosaigh CLG agus d'imríodar i gcomórtaisí a eagraíodh in Iarthar Chontae Luimnigh agus i gContae Chairraí. Lean slua mór agus banna práis cáiliúil Mainistir na Féile na peileadóirí go dti Ráth Caola i gcomhair cluiche ceannais Craobh Peile Sinsear Chontae Luimnigh na bliain 1898 ach bhuaigh Na Trádálaithe orthu an lá sin. Bhí orthu cluichí cenannais na bliana 1900 (i gcoinne Úlla), 1904 agus 1911 (an beirt i gcoinne Na Trádalaithe) a chailliúint chomh maith sular tháinig an corn chucu faoi dheireadh sa bhliain 1914 nuair a bhuadar ar Na Trádálaithe. Chosnaíodar an teideal sa bhliain dár gcionn nuair a ghéill Na Trádálaithe dóibh gan imirt.
Tá tuaiirisc ann faoi chomórtas iomána a eagraíodar i Mainistir Féile inar bhuadar cluiche i gcoinne Móin na nGé ach, lasmuigh de sin, is beag tagairt a bhfuil ann don iomáint i stair an chluib.
Ba iad An Gleann na peileadóirí ba láidre in iarthar an chontae le linn blianta na 1920í agus bhí ar Mhainistir na Féile fanacht go dti an bhliain 1932 i gcomhair an chéad bua eile nuair a sháraíodar ar Chill Beithine i gcluiche ceannais an chontae. Ba iad blianta 1940í an tréimhse ba thorthúile i stair an chluib agus tháinig an corn ar ais chuig Mainistir Na Féile sna blianta 1941, 1942 agus 1947.
Cé gur éirigh leo Craobh Peile Mionúir an Chontae a bhuachaint faoi dhó le linn blianta na 1950í agus an corn faoi-21 sna blianta 1969 agus 1972, ní raibh aon ádh acu i gcomórtaisí fásta ar feadh daichead bliain i ndidaidh ré órga blianta na 1940í. Le linn an ama sin, athraíodh ainm an chlub go dti "An tAthair Ó Cathasaigh" in onóir a bhunaitheora. Nuair a tháinig na grádanna teoranta i bhfeidhm sa chontae sa bhliain 1988, b’éigean dóibh titim síos go dti peil idirmheánach. Ach d’athraigh an scéal sa bhliain 1991 nuair a bhuadar na Craobhacha Peile Idirmheánach, Faoi-21 agus Mionúir an Chontae sa bhliain chéanna.
Bhí orthu cluichí ceannais na bliana 1994, 1995, 1996 agus 1998 a chailliúint sular tháinig Craobh Sinsear an Chontae ar ais chuig Mainistir na Féile i ndiaidh buachaint ar Drom Chollachair/Béal an Átha sa bhliain 2000. Ghabhadar an corn don ochtú uair sa bhlian 2006 tar éis Naomh Seanán a chloí sa chluiche ceannais.
Tá clú mór bainte amach ag An Athair Ó Cathasaigh i gcomótaisí na nóg. Tá corn mionúir an chontae buaite acu faoi sheacht agus an corn faoi-21 faoi chúig. Agus i ndiaidh dóibh Craobh Peile Sóisear A an Chontae a ghabháil sa bhliain 2007, b'iad An tAthair Ó Cathasaigh an chéad chlub riamh i gContae Luimnigh a raibh foireann peile sinsear agus idirmheánach acu ag an am céanna.
Rud aisteach faoi An tAthair Ó Cathasaigh ná go bhfuil a pháirc imirthe suite i gContae Chiarraí. Osclaíodh í le linn blianta na 1990í i Máigh Inse ar bhruach thiar Abhann na Féile ar bhóthar Lios Tuathail agus tógadh pailliún mór ar an suíomh le linn na mblianta dár gcionn.
I measc peileadóirí cáiliúile an chluib, tá Seosamh Mac Mílis ("Joe Myles"), captaen foireann Luimnigh a bhuaigh Croabh Peile Mionúir na Mumhan sa bhliain 1956 agus Pádraig de Brún ("Pádraig Browne"), ball foireann sinsear an chontae le linn blianta na 2000í. 

Is club Cumann Lúthchleas Gael i gContae Luimnigh é CLG Ráth Caola. 
Tá an club bunaithe i bparóiste Ráth Caola in iarthar an chontae, 35km siar ó Chathair Luimnigh ar bhóthar an N21. Tagann formhór dá imreoirí ó bhaile Ráth Caola agus ó na bhailte máguaird ar nós Coill tSeáin, Caisleán Bhun Tráisce, Sceach na Bláithche agus Baile Liam.
Cé go n-imrítear iomáint faoin ainm an pharóiste "Naomh Mhuire" agus peil faoin ainm "Seán Uí Fhinn" (i gcomóradh laoch Cogadh na Saoirse), is club amháin atá ann. Tá traidisiún na gcluichí Gaelacha sa cheantair bunaithe san iomáint agus bhí béim an pharóiste dírithe ina treo suas go dtí blianta na 1970í ach tá an pheil níos láidre sa chlub ón am sin i leith.
Bhí an pheil agus an iomáint á imirt i Ráth Caola sular bhunaíodh CLG sa bhliain 1884. Níos déanaí, eagraíodh comórtais idir foirne pharóiste ar fud Chontae Luimnigh. Imríodh an chéad chluiche riamh sa chontae faoi treoir CLG i Mí Aibreán na bliana 1885 nuair a chas peileadóirí Ráth Caola ar Chill Mhíde i Ráth Caola.
Ba é "Abrahamaigh Ráth Caola" an chéad chlub oifigiúil sa pharóiste nuair a bunaíodh é sa bhliain 1886. Bhaineadar cáil amach dóibh féin ar dtús mar iománaithe. Ghlacadar páirt i Craobh Iomána Sinsear Chontae Luimnigh don chéad uair sa bhliain 1895 nuair a atheagraíodh coiste an chontae i ndiaidh scoilt an Pháirnéalaigh agus shroicheadar cluiche ceannais Craobh Iomána Sinsear an Chontae faoi dhó, sa bhliain 1900 nuair a bhuaigh Cnoc na Sailí orthu, agus sa bhliain 1905 nuair a chailleadar an cluiche ceannais i gcoinne Cathair Laighin. Ach is é an chéad tagairt do chluiche Gaelacha sa pharóiste ná cuntas ón mbliain 1894 faoi fhoireann darbh ainm di "Ráth Caola" ag cailliúint cluiche peile sa Chaisleán Nua Thiar i gcoinne na nóstach.
Sna blianta i ndiaidh neamhspleáchas, bhí trí chlub sa pharóiste, "Ráth Caola" sa bhaile féin, "An Drom Ard" sa chuid tuaithe de agus "Baile Uí hAnnluain" sa chuid deisceart de. Buadh ar Ráth Caola i gcluiche ceannais Craobh Peile Sinsear an Chontae sa bhliain 1924.
Tháinig an triúr le chéile chun foireann amháin a chur ar an bpáirc faoin ainm "Ráth Caola" sa bhliain 1941, tháinig Cnoc an Doire leo idir na blianta 1943 agus 1946 agus bhí sár-fhoireann iomána acu le linn blianta na 1940í. Ach bhí an mí-ádh orthu gurb é sin ré órga Átháin chomh maith agus bhuadar ar Ráth Caola i gcluichí ceannais ceannais Craobh Sinsear an Chontae na mblianta 1944, 1944 agus 1946.
Tugadh "An Drom Ard/Ráth Caola" ar an bhfoireann iomána nuair a ghabhadar Craobh Sóisear an Chontae i ndiaidh dóibh buachaint ar Bhrú Rí tar éis achomhairc sa bliain 1948 agus arís ar Chlochán tar éis athimirt sa bhliain 1950 ach níor aontaigh na trí chlub go hoifigiúil faoi choiste amháin go dtí an bhliain 1952 nuair a ghlac na foirne na hainmneach atá orthu faoi láthair.
Bhí foireann iomána sinsear ag Naomh Mhuire idir na blianta 1969 agus 1975 nuair a thiteadar síos chuig an ngrad sóisear A agus tá siad ag imirt sa ghrád sóisear B ón mbliain 1999 i leith.
Bhuaigh Seán Uí Fhinn ar Na Trádálaithe chun Craobh Peile Sóisear an Chontae sa bhliain 1954 ach thit imirt na peile i léig sa pharóiste le linn blianta na 1960í agus na 1970í. Tháinig feabhas ar an scéal le linn blianta na 1980í nuair a bhuadar Craobh Sóisear A an Chontae sa bhliain 1991 ach, cé go raibh Seán Uí Fhinn ag imirt mar fhoireann idirmheánach ina dhiaidh sin, tá siad ar ais sa ghrád sóisear A ón mbliain 1995 i leith.
Ós rud é go bhfuil daonra an bhaile ag titim, bhí deacrachtaí ar leith ag an gclub ag deireadh na Mílaoise ach tá feabhas tar éis teacht ar a fhoirne óga le déanaí, go mór mór sa pheil.
Cé go bhfuil ionad mór cluichí Gaelacha i mbaile Ráth Caola í bPáirc Mhichíl Uí Nia, tá a pháirc imeartha féin ag CLG Ráth Caola i nGarraí an Phortaigh ar bhóthar Eas Géibhtine.
I measc imreoirí cáiliúla Ráth Caola, tá an tiománaí Proinsias Ó Nianáin ("Frank "Bugs" Neenan") a d'imir ar fhoireann sinsear Luimnigh le linn blianta na 1950í, na deartháireacha Séamus agus Réamonn Ó Dochartaigh ("Séamus" and "Ray O’Doherty"), peileadóirí idir-chontae le linn blianta na 1980í, agus Séamus Ó Broin ("Séamus Byrnes"), lár-thosaigh ar fhoireann Luimnigh i gcluiche ceannais Craobh Peile Faoi-21 na h Éireann sa bhliain 2000. 

Is club Cumann Lúthchleas Gael i gContae Luimnigh é An Fheothanach/Caisleán Uí Mhathúna.
Tá an club bunaithe i bparóiste Máigh Thamhnach ar bhruach na Daoile idir An Caisleán Nua Thiar agus Drom Chollachair in Iarthar Chontae Luimnigh, 50km siar ó dheas ó Chathair Luimnigh. Tagann formhór dá imreoirí as baile Caisleán Uí Mhathúna, as sráidbhaile An Fheothanach agus as na ceantracha tuaithe máguaird ar nós Cúil an Rua, Baile Uí Ghoillín, Áth an Mhoilc agus Fán Liatháin.
Cé go nimrítear iomáint faoin ainm "An Fheothanach" agus peil faoin ainm "Caisleán Uí Mathúna", is club amháin atá ann. Bhí traidisiún na peile níos láidre sa pharóiste suas go dti blianta na 1950í ach tá an béim tar éis iompú i dtreo na hiomána ón am sin.
Bhí an pheil á imirt sa cheanntar nuair a bhunaíodh CLG sa bhliain 1884 agus ba iad "Raonaithe na Daoile" an chéad chlub nuair a chuireadh tús leis i bparóiste Máigh Thamhnach sa bhliain 1890. Tá tuairisc ann faoi chluiche a bhuadar ar Naomh Íde Áth na bhFuinseog i gcomótas Chill Íde sa bhliain 1994 agus chaill Raonaithe na Daoile cluiche ceannais Craobh Peile Sinsear Chontae Luimnigh sa bhliain dár gcionn i gcoinne Na Trádálaithe, ceann des na clubanna peile ba láidre in Éirinn ag an am.
Bhris Na Raonaithe ina dhá chuid sa bhliain sa bhliain 1903 nuair a thug na himreoiri ó thaobh thuaidh Abhann na Daoile an tainm "Caisleán Uí Mhathúna" orthu féin agus thosnaigh iad siúd ar an mbruach theas ag imirt faoin ainm "An Fheothanach". Níor bhuaigh ceachtar díobh corn ar bith suas go dti an bhliain 1928 nuair a sháraigh Caisleán Uí Mhathúna ar Chnoc Uí Choileáin chun Craobh Peile Sóisear an Iarthair a ghabháil. Leanadar ar aghaidh sa bhliain dár gcion nuair a bhuadar ar Choill Bheithine i gcluiche ceannais Craobh Peile Sóisear Chontae Luimnigh na bliaina 1930.
Ba iad An Fheothanach an club peile ba láidre sa pharóiste o bhlianta na 1930í suas go dti an bhliain nuair a tháinig an dá chlub le chéile. Cé gur choimeádar na hainmneacha ar leith, bheartaíodar go mbeadh aon taon choiste amháin ag an gclub nua.
Tar éis an aontais, d’aistrigh an béim i dtreo na hiomána agus bhuaigh An Fheothanach ar Chill Mocheallóg i gcluiche ceannais Craobh Iomána Sóisear an Chontae sa bhliain 1954 agus bhí beirt imreoir ón glub ar fhoireann Luimnigh a bhuaigh Craobh Iomána Sinsear na Mumhan sa bhliain dár gcionn. Bhí foireann sinsear iomána láidir acu idir na blianta 1955 agus 1965 agus arís le linn blianta na 1980í ach, toisc go raibh cumhachtaí nua ar nós Tobar Phádraig, Cill Mocheallóg agus Saor Theas ag teacht chun chinn ag an am céanna, níor éirigh leis An bhFeothanach Craobh Iomána Sinsear Contae Luimnigh a ghabháil riamh. Tháinig meath ar an iomáint le linn blianta deiridh na 1990í nuair a thiteadar síos go dti an grád idirmheánach sa bhliain 1995 agus go dti an grád sóisear A sa bhliain 2007.
Ní raibh mórán le rá faoi peileadóirí Chaisleán Uí Mhathúna idir aontú an chluib agus an bhliain 1979 nuair a bhuadar ar Bhaile Stiabhana chun Craobh Peile Sóisear an Iarthair a ghabháil. Nuair a tháinig na grádanna teoranta i bhfeidhm sa chontae sa bhliain 1988, ba chlub peile sóisear A fós é Caisleán Uí Mhathúna. Bhuadar Croabh Peile Sóisear A Chontae Luimnigh do dara uair sa bhliain 1993 ach níor fhahnadar ag imirt peile idirmheánach ach ar feadh cúpla bliain sular thiteadar ar ais go dti an grad sóisear A.
Osclaíodh páirc imirthe an chluib, Páirc Mhic Uaid, i gCúl Ui Rua, leath-bhealach idir An bhFeothanach agus Caisleán Uí Mhathúna sa bhliain 1982. Ta sí ainmnithe i gcuimhne iar-imreoir an chluib, An Garda Séamus Mac Uaid, a mharaíodh ar dualgas dhá bhliain roimhe sin. Tá ionad mór liathróid láimhe ar an suíomh freisin.
I measc na niománaithe cáiliúile An Fheothanach, tá Séamus Mac Uaid ("Séamus Quaid", ball foireann Loch Garman a bhuaigh an Craobh Iomána Sinsearach na hÉireann sa bhliain 1960), Tomás Mac Uaid ("Tommy Quaid") agus Seán Ó Flanagáin ("John Flanagan") a bhí ar fhoireann Luimnigh i gcluiche ceannais Craobh Iomána Sinsearach na hÉireann sa bhliain 1980 agus Seosamh Mac Uaid ("Joe Quiad") a bhí ar fhóirne na mblianta 1994 agus 1996 agus ar a bhronnadh an gradam Sárimreoir na Bliana sna blianta céanna.

Is club Cumann Lúthchleas Gael i gContae Luimnigh é CLG Cill íde. 
Tá an club bunaithe i bparóiste Cill Íde in Iarthar Chontae Luimnigh idir Mainistir na Féile agus Drom Chollachair, 55km siar ó dheas ó Chathair Luimnigh. Tagann formhór a nimreoirí as sráidbhaile Áth na bhFuinseog agus as na ceanntracha tuaithe máguaird ar nós Ráithíneach, An Bealach, Ceann Tóchair agus Cill Íde.
Cé go bhfuil traidisiún níos láidre ag an iomáint sa cheanntar, imrítear an pheil sa chlub chomh maith. Tá an bhéim dírithe go láidir i dtreo na hiomána.
Bhí an pheil agus an iomáint á imirt i bparóiste Chill Íde nuair a ghlacadh le rialacha caighdeánacha an dá sport tar éis bhunú CLG sa bhliain 1884 ach is cosúil go raibh suim níos mó san áit ar dtús sa liathróid mór. Cláraíodh club faoin ainm "Naomh Íde Áth na bhFuinseog" timpeall na bliana 1890 agus tá tuairisc ann faoi chomórtas peile a eagraíodh sa pharóiste sa bhliain 1894 inar bhuaigh Raonaithe na Daoile orthu i bpáirc Chonaill Mhaingnéir i gCill Íde.
Maraon lena lán paróistí in oirthear agus in iardheisceart an chontae, leathnaigh an iomáint go tapaidh ann ag tús an 20ú aois agus tá cúntas ann ón mbliain 1901 faoi chomórtas iomána in Ardach inar bhuaigh Teampall an Ghleanntáin ar Áth na bhFuinseog. Níl mórán tagairtí don chlub ó na blianta díreach ina dhiaidh sin agus thit sé as a chéile le linn na dTrioblóidí.
Atheagroídh é faoin ainm "Áth na bhFuinseog" sa bhliain 1923 agus bhuaigh An Gleann orthu igcluiche ceannais Craobh Peile Sóisear an Iarthair na bliana 1926. Tháinig an iomáint chun chinn i ndiaidh dóibh an tainm a athrú go "Cill Íde" sa bhliain 1935 agus tá an lámh in uachtar ag an liathróid beag sa chlub ón am sin i leith. Shroicheadar cluiche ceannais Craobh Iomána Sóisear an Iarthair don chéad uair sa bhliain 1939 ach chailleadar i gcoinne Greanach.
Tháinig laghdú mór ar dhaonra an pharóiste le linn blianta na 1950í agus níor éirigh le Cill Íde ar an bpáirc sna grádanna fásta san am sin. Ach cuireadh iarracht mór isteach sna grádanna óga. Shroicheadar cluiche ceannais Craobh Iomána Mionúir an Chontae na bliana 1957 ach níor fhan baill na fóirne sin sa tír de dheasca an lagtrá eacnamaíochta. Ach tháinig glún nua le chéile i ndiaidh dóibh Craobh Iomána Faoi-21 an Iarthair a bhuachaint sa bhliain 1965 agus, cé nár éirigh leo Craobh Sóisear na Roinne a ghabháil, chinneadar ar imirt na hiomána sinsear sa bhliain 1972.
Bhí trí chlub an-láidir sa chontae ag an am sin agus ba chosúil é ná buadh Cill Íde Craobh Iomána Sinsear Chontae Luimnigh riamh i ndiaidh dóibh cluichí ceannais na bliana 1973 a chailliúint i gcoinne Cill Mocheallóg, na bliana 1976 i gcoinne Saor Theas agus na bliana 1979 i gcoinne Tobar Phádraig. Ach d'fhan an dóchas iontu agus d’éirigh leo faoi dheiridh nuair a sháraíodar ar Saor Theas sa bhliain 1980.
Tháinig a gcomharsanna Tuar na Fola chun chinn chomh maith le linn an tréimhse sin. Bhí iomaíocht géar idir na clubanna agus thagadh na sluaite chun féachaint ar chluichí Craobh Iomána Sinsear an Iarthair le linn blianta na 1970í agus tús na 1980í.
Ba í an bhliain 1980 buaicphoíonte iomána Chill Íde. Ba chlub sinsear fós é nuair a tháinig na grádanna teoranta i bhfeidhm sa chontae sa bhliain 1988 ach bhí an brú i gconaí orthu agus thiteadar síos sa bhliain 1991. D’fhilleadar ar an gcéad iarracht nuair a bhuadar Craobh Iomána Idirmheánach an Chontae na bliana 1992 agus d’fhanadar sa phríomhghrád go dti gur thiteadar síos arís sa bhliain 2007.
Ní raibh mórán le rá faoi pheileadóirí Chill Íde ó bhlianta na 1940í go dti gur bhuadar Craobh Peile Sóisear B an Chontae sa bhliain 1987. Tá siad ag imirt fós sa ghrád sin.
Tá páirc imirthe Chill Íde suite i lár an pharóiste i Ráithíneach, lámh leis an séipéal agus an scoil náisiúnta. 
I measc iománaithe cáiliúla Chill Íde, tá Pádraig Mac Muiris ("Paudie Fitzmaurice") a roghnaíodh mar Sárimreoir na bliana 1984, a dheartháir Liam Mac Muiris ("Canon Willie Fitzmaurice") a imir ar fhoireann Luimnigh le linn blianta na 1970í agus Dónall Ó Floinn ("Don Flynn"), imreoir sinsear an chontae le linn blianta na 1980í.

Is club Cumann Lúthchleas Gael i gContae Luimnigh é CLG Cromadh.
Tá an club bunaithe i bparóiste Cromadh ar bhruach Abhann na Máighe i lár Chontae Luimnigh, 22km ó dheas ó Cathair Luimnigh. Tagann formhór dá imreoirí ó bhaile Cromadh, ó na ceantracha tuaithe máguaird ar nós Cathair Easa agus An Carraigín agus ó pharóiste Mainistir.
Cé go bhfuil traidisiún na hiomána níos láidre sa cheanntar, imrítear an pheil agus an iomáint sa chlub. Bhí tréimhse ann le linn blianta na 1970í agus na 1980í nuair a d'éirigh níos fearr le Cromadh sa pheil ach tá an béim dírithe anois go láidir i dtreo na hiomána.
Bhí traidisiún láidir iomána i gcónaí ann thart ar bhuach na Máighe agus is cosúil gurb é Cromadh an club CLG is sine atá gníomhach go leanúnach i gContae Luimnigh. Tá tuairisc ann faoi bhunú chluib faoin ainm "Cromadh Abú", a bhí mar rosc catha ag clann na nGearaltach, tar éis crinniú i halla bhaile Cromadh i Mí Mhárta na bliana 1884, ocht mí roimh bhunú CLG féin. Imríodh ach an iomáint ar dtús agus ghlacadar páirt i gcomórtaisí a eagraíodh i lár agus i ndeisceart an chontae i ndiaidh glacadh le rialacha caighdeánacha an spóirt. Nuair a atheagríodh coiste an chontae i ndiaidh scoilt An Pháirnéalaigh, ghlac Cromadh Abú páirt i gCraobh Iomána Sinsear Chontae Luimnigh na bliana 1895. Tá tuairiscí ann chomh maith faoi cluichí Corn Uí Mhurchú i dTobar Phádraig i Mí Eanáir na bliana 1896 inar bhuaigh Feachtasóirí Mungairit ar iománaithe Cromadh Abú agus Naomh Pádraig ar pheileadóirí an chluib.
Thosnaigh iománaithe an chluib ag teacht chun chinn ag tús an 20ú aois. Ghabhadar Craobh Iomána Sinsear Iarthar Luimnigh don chéad uair sa bhliain 1907 agus tháinig Craobh Iomána Sinsear an Chontae chucu an bliain dár gcionn nuair a bhuadar ar Chathair Laighin sa chluiche ceannais.
Cé go raibh deacrachtaí móra ag gach club sa chontae le fóirne a chur ar an bpáirc le linn na dTrioblóidí agus sna blianta i ndidaidh an Chogaidh Cathartha, d’éirigh le Cromadh arís chorn an chontae a bhaint amach sa blianta 1919 agus 1924, nuair a bhuadar ar Fheadamar agus arís sa bhliain 1929 i ndiaidh dóibh An Cheapach Mhór a chloí sa chluiche ceannais. Díreach ina dhiaidh sin, thosnaigh an coimhlint ba ghéire i scéal iomána Luimnigh. Idir na blianta 1931 agus 1948, chas Cromadh agus Átháin ar a chéile naoi uair i gcluiche ceannais iomána sinsear an chontae agus d’éirigh le Cromadh an bua a fháil sna blianta 1940 agus 1941.
Tháinig meath tobann orthu le linn blianta na 1950í agus thiteadar síos chuig an ngrád sóisear agus níor éiríodar arís go dti gur bhuadar Craobh Iomána Sóisear Chontae Luimnigh sa bhliain 1965. Suaus go dti blianta na 1990í nuair a rabhadar ag imirt iomána sóisear arís, níor éirigh leo ach Craobh Iomána Sinsear an Deisccirt a bhuachaint sa bhliain 1984. Ach tháining feabhas ar an scéal le teacht na Mílaoise de bharr an-iarracht a chur isteach sna fóirne óga. Bhuadar Croabh Iomána Sóisear an Chontae sa bhliain 1996, Craobh Iomána Idirmheánach Luimnigh na bliana 1998 agus bhíodar ar ais i gcluiche ceannais sinsear an chontae sa bhlian 2007 nuair a chailleadar i gcoinne Áth Dara.
Sa bhliain 1954, ath-thosnaíodh an pheil sa chlub don chéad uair ó bhlianta tosaigh an 20ú aois agus tháinig Craobh Peile Sóisear an Deiscirt chucu sa bhliain 1958. Le linn blianta na 1970í, bhí béim an chluib ag titim i dtreo na peile agus ghabh Cromadh Craobh Peile Sinsear Chontae Luimnigh sa bliain 1976 nuair a bhuadar ar Úlla agus arís sa bhliain 1983 tar éis dóibh an lámh in uachtar d'fháil ar Naomh Ciarán sa chluiche ceannais. I dteannta leis an iomáint, chuaigh an pheil i léig chomh maith le linn blianta deiridh na 1980í sular sháraíodar ar Naomh Seanán chun Craobh Peile Sóisear A Chontae Luimnigh a bhuachaint sa bhliain 1999.
Is í Páirc na nGael ar Bhóthar an Teampaill, 1 km siar ó lár an bhaile páirc imirthe an Cromadh. Cé go bhfuileadar ag imirt gan stad ar an suíomh céanna ó bhlianta na 1880í, níor cheannaigh an club é go dti an bhliain 1974.
I measc imritheoirí cáiliúile Cromadh, tá Séamus de Róiste ("Jim Roche") agus Seán Ó Conaill ("Jackie O’Connell"), baill d’fhóirne Luimnigh a bhuaigh Craobh Iomána Sinsearach na hÉireann sna blianta 1934 agus 1936, Seán Ó Gealbháin ("John Galvin"), peileadóirí blianta na 2000í agus Stiofán Ó Luasa ar imir peil agus iomáint ar fhoireann an chontae le linn blianta na 2000í.

Is club Cumann Lúthchleas Gael i gContae Luimnigh é CLG Brú Rí. 
Tá an club bunaithe i bparóiste Cnoc na Carraige/Brú Rí idir Cromadh agus Ráth Luirc i nDeisceart Chontae Luimnigh , 35km ó dheas ó Chathair Luimnigh. Tagann formhór a imreoirí as baile Brú Rí agus as ceanntracha tuaithe an pharóiste ar nós Doire Álainn, Garraí Phaighean, Cnoc an Bhodaigh agus Daichead Acra. Tagann roinnt peileadóirí as paróiste Eithbhinn chomh maith.
Cé go bhfuil traidisiún níos láidre ag an iomáint sa cheanntar, imrítear an pheil sa chlub chomh maith. Tá an béim an chluib dírithe go láidir i dtreo na hiomána ach bhí tréimhse ann le linn blianta na 1990í nuiar a bhí foireann sinsear ag Brú Rí sa dá chód.
Bhí roinnt fóirne gníomhach sa pharóiste nuair a réitíodh rialacha caighdeánach na hiomána i ndiaidh bunú CLG sa bhliain 1884 agus d’imríodar faoi ainmneacha éagsúla go dti gur chláraíodh club faoin ainm "Club Iomána Luimneach Theas" sa bhliain 1893. Bhí dhá choiste riarachán i gContae Luimnigh ag an am sin, iad deighlte mar thoradh ar an achrann polaitiúla faoi Pharnell, agus ba é cathaaoirleach an chluib agus sagart an pharóiste, an tAthair Eoghan Mac Síthigh, ceannaire na buíona frith-Pharnell.
Bhuaigh Luimneach Theas Croabh Iomána Sinsear an Chontae díreach ina diaidh nuair a sháraíodar ar Naomh Mícheál i gcluiche ceannais na bliana 1893 ach bhris an club suas ina pharóistí éagsúla nuair a aontaíodh coiste an chontae go gairid ina dhiaidh sin. Lean an chuid a bhí fágtha i bparóiste Cnoc na Carraige/Brú Rí féin ag imirt faoin ainm "Brú Rí" ach níor éirigh leo i gcraobh eile ar bith go dti gur thiteadar as a chéile le linn na dTrioblódí.
Eagraíodh dhá chlub ina áit nuair a ath-thosnaíodh na comórtaisí i ndiaidh teacht na síochána ach níor éirigh le "Cnoc na Carraige" rud ar bith a bhuachaint ar pháirc an imirthe agus ba é Craobh Iomána Sóisear an Descirt na bliana 1930 an taon toradh amháin ar shaothar "Bhrú Rí" sular éirigh an beirt acu as an imirt ar fad timpeall na bliana 1940.
D’athraigh an scéal i ndiaidh dóibh athbhunú mar chlub aontaithe amháin faoin ainm "Brú Rí" sa bhliain 1944. Nuair a bhuadar ar An nGleann Rua chun Craobh Iomána Sóisear an Deiscirt a ghabháil don dara uair sa bhliain 1948, d’fhan an chorn sin sa pharóiste ar feadh ceithre bhliain go dti gur sháraíodar ar Shaor Theas i gcluiche cheannais Craobh Iomána Sóisear an Chontae.
Níor éirigh le Brú Rí áit buan a ghreamú dóibh féin san iomáint sinsear agus thiteadar ar ais go dti an grád sóisear ar roinnt ócáid go dti gur bhuadar ar Bhaile Brún chun Craobh Sóisear an Chontae a ghabháil don dara uair sa bhliain 1966. Tá siad ag imirt sa phríomhghrád go leanúnach ón am sin i leith ach níor shroicheadar cluiche ceannais craobh an chontae go dti an bhliain 1982 nuair a fuair Tobar Phádraig an lámh in uachtar orthu. Bhíodar thar nais i gcluiche ceannais na bliana 1994 ach chailleadar i gcoinne a gcomharsan as Cill Mocheallóg ar an ócáid sin.
Tháinig seans eile chúcu sa bhliain 2006 agus d’érigh leo ar an tríú iarracht nuair a bhíodar ach cúilín amháin chun tosaigh ar Thobar Phádraig i ndiaidh an réiteoir an fheadóg dheiridh a shéideadh ar chraobh sinsear an chontae.
Ní raibh mórán le rá faoi pheil Brú Rí suas go dti an bhliain 1977 nuair a fuaireadar an lámh in uachtar ar Fheadamar chun seilbh a ghlacadh ar Chraobh Sóisear A an Chontae. Músclaíodh an suim arís sa liathróid mhór nuair a bhuadar an chorn sin don dara uair sa bhliain 1992 agus Craobh Peile Idirmheánach an Chontae dhá bhliain ina dhiaidh sin tar éis dóibh An Gleann a shárú. Cé gur thiteadar síos sa bhliain dár gcionn, bhíodar ar ais ag imirt peile sinsir ar an gcéad iarracht nuair a bhuadar ar Ghaeil Ghailtí i gcluiche ceannais Craobh Idirmheánach an Chontae na bliana 1996. Chinneadar ar fhilleadh ar pheil sóisear ar a dtoil féin go gairid ina dhiaidh sin, sháraíodar ar An gCeapach chun Craobh Peile Sóisear A Chontae Luimnigh na bliana 2003 a bhuachaint ach thiteadar as an dara grád arís sa bhliain 2008.
Imríonn fóirne an chluib ar pháirc an phobail taobh thiar den scoil náisiúnta, 1km soir ó lár-bhaile Brú Rí ar Bhothar Chill Mocheallóg.
I measc imreoirí cáiliúla an chluib, tá Séamus Ó Briain ("Jim O’Brien") ar imir ar fhoireann Luimnigh a bhuaigh Craobh Iomána Sinsear na hÉireann sa bhliain 1973, Stiofán Mac Donnchadha ("Stephen McDonagh"), ball foireann Luimnigh i gcluichí ceannais Craobh na hÉireann na blianta 1994 agus 1996 agus Pádraig Poitéar ("Pat Potter"), peileadóir an chontae le linn blianta na 1980í.

Is club Cumann Lúthchleas Gael i gContae Luimnigh é CLG Brú na Déise. 
Tá an club bunaithe sa chuid thiar theas de pharóiste Brú na Déise/Meánas/An Ghráinsigh i lár Chontae Luimnigh, 30km ó dheas ó Cathair Luimnigh. Tagann formhór dá imreoirí ó bhaile Brú na Déise agus ó na ceantracha tuaithe máguaird ar nós Baile Uí Dhroighneáin, Baile na gCailleach agus Baile Ríosóid ach is féidir peileadóirí agus iománaithe ón gcuid eile den pharóiste timpeall sráidbhaile Meánas imirt leo freisin.
Imrítear peil agus iomáint agus d’ainneoin traidisiún na hiomána a bheith níos láidre sa cheantar, cuireann an club an béim céanna ar an dá chód faoi láthair.
Cé go bhfuil tagairtí ann faoi chluiche iomána idir Brú na Déise agus Saor Theas i mí Lúnasa na bliana 1884, níor bhunaíodh an club go hoifigiúil go dtí an bhliain 1887. Tá sé i bhfeidhm gan stad faoin ainm céanna ón lá sin i leith.
Nuair a ghlacadh le rialacha caighdeánacha na peile agus na hiomána i ndiaidh bhunú CLG, d'eagraigh na clubanna comórtaisí eatharthu féin agus bhí clú mór ar an gceann a imríodh i mBrú na Déise. Tá tuairiscí ann faoi chluichí iomána sa bhaile inar ghlac foirne as Eithbhinn, An tOspidéal, Feadamar, An Dromainn agus Cnoc Áine páirt i Mí Meán Fómhair na bliana 1887.
Bhí cumhacht na hiomána dlúite i gceathrú thoir-thuaidh an chontae suas go dtí an bhliain 1897 agus, cé go raibh mór-shuim sa chluiche i mBrú na Déise ag an am, níor éirigh go maith leo le linn an tréimhse sin. Fiú amháin nuair a tháinig na céad craobhacha chontae go dtí deisceart an chontae, b’iad Cill Fhionáin agus Cromadh na foirne ba láidre sa cheantar. Mar sin féin, shroicheadar cluiche leath-cheannais Craobh Iomána Sinsear Chontae Luimnigh na bliana 1904 agus iad ag imirt faoin ainm "Réalta Brú na Déise" nuair a bhuaigh An Cheapach Mhór orthu.
D’athraigh an scéal áfach le linn blianta na 1920í. D’ainneoin gur tharla an cogaíocht ba ghéire le linn an Chogaidh Cathartha sa limistéar idir Brú na Déise agus Cill Mocheallóg, thosnaigh an club ag imirt arís díreach ina dhiaidh agus shroicheadar cluiche ceannais Craobh Iomána Sinsear Chontae Luimnigh na bliana 1922. Cé gur chailleadar go dona i gcoinne Éire Óg an lá sin, bhíodar arís arís ann trí bhliain ina dhiaidh ach bhuaigh An Caisleán Nua Thiar orthu.
Is cosúil é gur tharla achrann éigin tar éis cluiche ceannais na bliana 1925 mar bhunaíodh club eile an pharóiste, Fánaithe na Camóige díreach ina dhiaidh agus bhuaigh an fhoireann sin Craobh Iomána Sóisear an Deiscirt ar an gcéad iarracht sa bhliain 1926. Bhí Brú na Déise féin ag imirt iomána sóisir le linn blianta tosaigh na 1930í agus cé gur bhuadar an comórtas sin roinnt uair le linn blianta na 1940í agus blianta na 1960í, níor éirigh leo riamh Craobh Iomána Sóisear an Chontae a ghabháil.
Ba chlub iomána sinsear é nuair a tháinig na grádanna teoranta i bhfeidhm sa chontae sa bhliain 1988 ach bhíodar tar éis titim síos go dti an grád idirmheánach le teacht na Mílaoise. D’fhanadar anseo go dti gur bhuadar Craobh Iomána Idirmheánach Chontae Luimnigh sa bhliain 2008.
Lasmuigh den bhliain 1926 nuair a bhuaigh An Gleann orthu i gcluiche ceannais Craobh Peile Sóisear an Chontae, ní raibh mórán trácht ar Bhrú na Déise mar chlub peile suas go dtí blianta na 1970í. Tháinig Craobh Peile Sóisear an Deiscirt chucu don chéad uair sa bhliain 1972 agus ba chlub peile idirmheánach é le teacht na ngrád teoranta. D’fhilleadar ar ais ar pheil sóisear an bhliain dár gcionn agus níor thangadar ar ais go dtí gur ghabhadar Craobh Peile Sóisear A an Chontae i ndiaidh dóibh buachaint ar Chnoc Uí Choileáin sa bhliain 2008.
Bhí páirceanna ar chíos ag Brú na Déise sa pharóiste sular cheannaíodar a bpáirc imeartha féin sa bhliain 1956. Nuair a osclaíodh é le cluiche iomána idir Luimneach agus Corcaigh i mí Aibreáin na bliana dár gcionn, tháinig slua 6,000 daoine chuig lárionad nua spóirt ina raibh cúrsa mini-ghalf, cúirteanna leadóige agus áiseanna traenála agus féachana a bhí réabhlóideach in Éireann le linn blianta crua na 1950í. Is í páirc Brú na Déise, atá suite 500km ó Phríomhshráid an bhaile ar Bhóthar an Ospidéil, fós an tríú páirc iomána is tábhachtaí sa chontae.
I measc imreoirí cáiliúla Brú na Déise, tá iománaithe Luimnigh blianta na 1980í Mícheál Ó Roghaill ("Mike Reale") agus Antóin Ó Riordáin ("Anthony O’Riordan", captaen foireann Luimnigh a bhuaigh Craobh Mionúir na hÉireann sa bhliain 1984) agus cúlbáire foireann peile sinsear an chontae le linn blianta na 2000í Seán Ó Cadhla ("Seán Kiely").

Is club Cumann Lúthchleas Gael i gContae Luimnigh é CLG Cill Chuarnáin. 
Tá an club bunaithe i bparóiste Cill Chuarnáin in Iarthar Chontae Luimnigh, 25km siar ó Chathair Luimnigh. Tagann formhór a imreoirí as sráidbhaile Cill Chuarnáin agus as na ceanntracha tuaithe máguaird ar nós Ard Lomáin, Baile Sheoinicín agus Páirc na mBó.
Cé go bhfuil traidisiún níos láidre ag an iomáint sa cheanntar, imrítear an dá chód sa chlub agus tá ag éirí níos fearr ag an bpeil sa chlub le déanaí.
Tá páirc imirthe Cill Chuarnáin suite i lár an pharóiste in aice na scoile náiisiúnta agus lámh leis an mbóther N69. 
Is ball den chlub é Pádraig Ó hÍobhais ("Paddy Ivess") a d'imir ar fhoireann Luimnigh I gcluiche ceannais Craobh Peile Sinsear na Mumhan sa bliain 1991.

Is club Cumann Lúthchleas Gael i gContae Luimnigh é CLG Áth an tSléibhe.
Tá an club bunaithe i bparóiste Áth an tSléibhe idir An Gleann agus Mainistir na Féile in Iarthar gContae Luimnigh, 60km siar ó Chathair Luimnigh. Tagann formhór imreoirí an chluib as baile Áth an tSléibhe agus as na ceanntracha tuaithe maguaird ar nós Gort na gCros, An Chúil, Cnoc na gCoirneach agus Gleann an Ghabhair.
Tá paróiste Áth an tSléibhe suite díreach ar theorann Chontae Chiarraí agus tá traidisiún láidir peile sa cheanntar. Ós rud é ná imrítear an iomáint go forleathan sa pharóiste, imrítear ach an pheil amháin sa chlub. Is iad Naomh Ciarán, Tuar na Fola, Teampall an Ghleanntáin agus Móin na nGé na clubanna iomána is gaire do Áth an tSléibhe.
Cé go raibh an pheil á imirt go forleathan sa cheanntar le linn blianta deiridh an 19ú céad, níor bhunaíodh aon club i bparóiste Áth an tSléibhe go dti an bliain 1905. Roimhe sin, d’imir peileadóirí na háite le Mainistir na Féile, An Gleann agus Máigh Mheáin i gContae Chiarraí. Níl aon tagairt ann d'fhóirne ag imirt faoi ainm "Áth an tSléibhe" nó faoi aon ainm eile gaolmhar leis an bparóiste i gcomórtaisí a eagraíodh in Iarthar Luimnigh nó i dtuaisceart Chiarraí le linn blianta na 1990í.
Ós rud é go raibh foireann an-láidir ag Mainistir na Féile le linn blianta na 1900í agus na 1910í, mealladh roinnt des na himreoirí ab fhearr chucu ó na paróistí lámh leo. Ina measc siúd bhí Áth an tSléibhe agus níor éirigh go maith leis an gclub nua sna blianta díreach i ndiaidh a bhunú.
D’athraigh an scéal nuair a bhuadar cluiche ceannais an Iarthair chun cluiche ceannais Craobh Peile Sóisear Chontae Luimnigh na blian 1919 a shroichint ach níor imríodh é de dheasca na dTrioblóidí. Bhí ar Áth an tSléibhe fanacht go dti nn bhliain 1937 sular tháinig an deis arís chucu. Ach d’ainneoin Craobh an Iarthair a ghabháil sa bhliain sin i ndiaidh dóibh an lámh in uachtar d'fháil ar Bhaile Stiabhana agus arís sna blianta 1948 agus 1949, níor shroicheadar cluiche ceannais Craobh Peile Sóisear Chontae Luimnigh go dti an bhliain dár gcionn nuair a buadar ar Sháirséalaigh an Chonartha.
Tháinig corn sóisear an chontae chuig an bparóiste don dara uair sa bhliain 1963 tar éis dóibh Pailís na Gréine a chloí agus bhí Áth an tSléibhe ar ais sa ghrád sinsear don dara uair. Cúig bhliain ina dhiaidh sin, bhuadar ar Sháirséalaigh an Chonartha i gcluiche cannais Craobh Peile Sinsear Chontae Luimnigh ach, nuair a thosnaigh an fhoireann sin ag titim as a chéile, bhíodar ar ar ag imirt peile sóisir arís le linn blianta na 1980í.
Tháinig feabhas ar an scéal le blianta na 1990í nuair a tháinig glún nua le chéile chun Craobh Faoi-21B an Chontae a ghabháil sa bhliain 1995. Buadh Craobh Peile Sóisear A an Chontae sa bhliain 1997 tar éis dhá athimirt i gcoinne Drom Chollachair/Béal an Átha agus Craobh Peile Idirmheánach Chontae Luimnigh sa bhliain 2002 le bua ar Ghallbhaile agus shoicheadar cluiche ceannais Craobh Sinsear an Chontae na bliana dár gcionn ach chailleadar i gcoinne Drom Chollachair/Béal an Átha. Thiteadar síos go dti an grád idirmheánach sa bhliain 2006, bhíodar ar ais sa phríomhghrád láithreach bonn tar éis buachaint ar Ghallbhaile arís i gcluiche ceannais Craobh Idirmheánach na bliana 2007 ach níor fhanadar ach bliain amháin ann sular thiteadar síos arís.
Tá Páirc na nGael, Áth an tSléibhe suite i dTeampall an tSléibhe, 2km soir ó lár an bhaile ar bhóthar Charraig Chiarraí.
I measc peileadóirí cáiliúla an chluib, tá Tadhg de Bhulbh ("Timmy Woulfe") agus Seán Ó Maoláin ("Johnny Mullane") a d'imir ar fhoireann Luimnigh i gcluiche ceannais Craobh Peile Sinsear na Mumhan sa bliain 1965 agus Pádraig Ó hEathairn ("Pat Ahern") a bhí ar an bhfoireann i gcluiche ceannais na bliana 2003.

Is club Cumann Lúthchleas Gael i gContae Luimnigh é CLG Gaeil Ghailtí.
Tá sé bunaithe i bparóiste Coill Bheithne/Gleann na gCreabhar ar dhá thaobh Sléibhte na Gailtí sa chúinne oir-dheisceart Chontae Luimnigh, 60km soir ó dheas ó Chathair Luimnigh. Tagann formhór imreoirí an chluib as bailte Coill Bheithne agus Gleann na gCreabhar agus as na ceanntracha tuaithe maguaird ar nós An Leacain Darach, An Inse Cham agus Ceathrú an Chaisleáin.
Ós rud é ná fuil traidisiúin na hiomána chomh láidir sin sa cheanntair inar thagann teorainn Chontae Luimnigh, Contae Thiobraid Árann agus Contae Chorcaí le chéile, imrítear ach peil amháin sa chlub. Cé ná fuil sé nascaithe le haon club ar leith i gcomhair na ha hiomána, imríonn formhór iománaithe an pharóiste leis An Gleann Rua.
Tá tagairtí ann faoi imirt na peile i nGleann na gCreabhair ón mbliain 1885 nuair a chláraigh club ón mbaile le coiste riaracháin i nDeisceart Luimnigh ach is beag trácht a bhfuil ann ar an gclub nó ar an gcoiste ina dhiaidh sin. Tá cúntas ann faoi chluiche peile a chaill foireann ó Choill Bheithne i gcoinne Imleach as Contae Thiobrad Árann i mí Bealtaine na bliana 1895 agus deirtear gur bhuaigh na himreoirí céanna ar Fhánaithe Ghleann Árann (a ghabh Craobh Peile Sinsear na hÉireann na bliana sin ar son Thiobraid Árann) i Lios Fearnáin sa bhliain 1896.
Ba é club faoin ainm "Gleann na gCreabhar" an chéad cheann as an bparóiste a chláirigh go hoifigiúil le CLG sa bhliain 1929 agus lean "Coill Bheithne", club eile ón gcuid den pharóiste ar thaobh theas na nGailtí, iad cúpla seachtain ina dhiaidh sin. Chas an beirt ar a chéile i gcluiche ceannais Craobh Peile Sóisear Luimnigh Theas na bliana sin agus chaill Coill Bheithne cluiche ceannais an chontae i gcoinne Caisleán Uí Mhathúna. Dhá bhliain in a dhiaidh sin, áfach, d’éirigh leo corn Peile Sóisear an Chontae a ghabháil nuair a bhuadar ar Chlochán agus lean Gleann na gCreabhar iad sa bhliain dár gcionn i ndiaidh an bua a fháil ar Chlochán.
Nuair nár éirigh le ceachtar an dá chlub le linn na mblianta d’ar gcionn, chinneadar ar aontú faoin ainm "Fánaithe Ghailtí" sa bhliain 1935 agus tháinig Craobh Peile Sóisear an Chontae chuig an bparóiste don tríú uair sa bhliain 1942. Déirigh leis an gclub aontaithe arís sa bhlian 1957 nuair a bhuadar ar Chill Cholmáin/Ardach. D’ainneoin iad cluiche leath-cheannais an chomórtais a shroichint faoi thrí idir na blianta 1960 agus 1965, ba é sin an craobh chontae dheireannach a bhuaigh Na Fánaithe.
Thárla scoilt sa bhliain 1963 nuair a athbhunaíodh Gleann na gCreabhar agus lean peileadóirí Choill Bheithne ag imirt mar Fánaithe Ghailtí ach thángadar le chéile arís sa bhliain 1970 faoin ainm "Gaeil Ghailtí". Níor tháinig feabhas ar an scéal go dti gur eagraigh an club aontaithe fóirne na nóg agus ba é toradh na oibre sin ná Corn Peile Sóisear an Chontae nuair a chloíadar Seán Uí Fhinn i gcluiche ceannais na bliana 1988. Thainig Gaeil Gailtí, Baile an Londraigh agus Garrdha Uí Spiolláin le chéile sa bhliain 1991 faoin ainm "Fánaithe Gleann an Chorráin" agus bhuadar Craobh Peile Sinsear Chontae Luimnigh na bliana sin. Dhá bhliain ina dhiaidh sin, ba chlub peile sinsear é Gaeil Ghailtí nuair a ghabhadar Craobh Idirmheánach an Chontae ach níor fhanadar an ach ar feadh trí bhliana agus tá siad ar ais ag imirt peile idirmheánaigh ó shin i leith.
D’eagraigh Gaeil Ghailtí foireann iomána sa bhliain 1955 ach níor fhan sí ann ach ar feadh cúpla bliana. Ba oibreoirí foraíseacha agus tógála iad móramh na nimreoirí.
’Sé Páirc Sheáin Uí Mhathúna pairc imirthe Gaeil Ghailtí agus ainmníodh í in onóir bunaitheoir Bráithreachas na Poblachta a rugadh i gCoill Bheithne. Tá sí suite i gCeathrú an Chaisleáin, 2km siar ó Choill Bheithne agus osclaíodh í sa bhliain 1958.
I measc peileadóirí cáiliúile Gaeil Ghailtí, tá Liam de Róiste ("Willie Roche"), a bhí ar fhoireann Luimnigh I gcluiche ceannais Craobh Peile na Mumhan na bliana 1991 agus Seán Ó Cuáin ("John Quane") ar imir ar fhoireann na hÉireann i gcoinne na hAstráile sa bhliain 1999 agus ar imir i gcluichí ceannais Peile Sinsear na Mumhan sna blianta 1991, 2003 agus 2004.

Is club Cumann Lúthchleas Gael i gContae Luimnigh é CLG An tOspidéal/Cathair Fuinse.
Tá an club bunaithe i bparóiste An tOspidéal/Cathair Fuinse in Oirthear Chontae Luimnigh ar theorann Chontae Thiobraid Árann, 30km soir ó dheas ó Chathair Luimnigh. Tagann formhór dá imreoirí ó bhaile An tOspidéal, ó bhaile Cathair Fuinse agus ó na ceantracha tuaithe máguaird ar nós Cloch an Bhiolair, Ráth Shiúrdáin, Cill Frois agus An Seanbhaile.
Tá traidisiún láidir peile agus iomána sa cheanntar agus imrítear an dá chód sa chlub.
Nuair a tháinig CLG i bhfeidhm ar dtús, bhí an dá sport á imirt sa pharóiste. Bhí an lámh in uachtar ag an bpeil san Ospidéal agus ba í Cathair Fuince lárionad na hiomána sa cheanntair. Bunaíodh club faoin ainm "An tOspidéal" go hoifigiúil sa bhliain 1885 agus d’imir siad faoin ainm "Cnoc na mBua" ar feadh roinnt blianta ag tús an 20ú aois.
Ba chlub sóisear é nuair a atheagraíodh na comórtaisí tar éis na dTrioblóidí agus shroich An tOspidéal cluiche ceannais Craobh Sóisear an Deiscirt sa dá chod sa bhliain 1926. Tháinig an craobh chucu don chéad uair san iomáint sa bhliain 1929 i ndiaidh bhuachaint ar Fhánaithe na Camóige ach, cé go raibh foireann maith láidir acu ar feadh cúig bhlian déag ina dhiaidh sin, níor éirigh leo i gCraobh Iomána Sóisear an Chontae.
Tháinig scoilt le linn blianta na 1940í nuair a bhuníodh club iomána Cathair Fuinse, lean An tOspidéal san iomáint agus d’imir peileadóirí an pharóiste le club eile dárbh ainm dó "Cill Frois/An tOspidéal". Ghabh an club peile Craobh Sóisear an Deiscirt don chéad uair i ndiaidh dóibh shárú ar Ghallbhaile i gcluiche ceannais na bliana 1950 agus d’éirigh leo arís sna blianta 1955 agus 1956. Le linn na tréimhse céanna, d’imir peileadóirí Cathair Fuinse in éineacht le peileadóirí Cathair Laighin ar feadh roinnt blianta faoin ainm "Cóstóirí Ráth Shiúrdáin".
Thit an iomáint agus an pheil i léig ina dhaiadh sin go dti gur tháinig An tOspidéal agus Cathair Fuinse le chéile arís faoin ainm "Na Fianna" sa bhliain 1972. D’éirigh leo i gCraobh Iomána Sóisear an Deiscirt an bhliain dár gcionn ach d’éiríodar as an iomáint ar fad sna blianta 1975 agus 1976 nuair a bhí nasc i bhfeidhm le Cnoc Áine inar imir peileadóir an dá pharóiste le Na Fianna agus na hiománaithe le Cnoc Áine. Tháinig an chéad theideal an chontae chuig an bparóiste nuair a bhuaigh Na Fianna ar Ulla i gcluiche ceannais Croabh Peile Sóisear Chontae Luimnigh sa bhliain 1975.
Nuair a chuireadh deireadh leis an gcomhaontas le Cnoc Áine, thosnaíodar ag imirt iomána agus peile faoi ainm an pharósite. Sa bhliain 1983, ba iad An tOspidéal/Cathair Fuinse an chéad chlub a bhuaigh Craobh Peile Sóisear A (i ndiaidh bhuachaint ar An nGleann) agus Craobh Iomána Sóisear A an Chontae (tar éis Ardach a chloí) sa bhliain chéanna.
I ndiaidh Craobh Peile Idirmheánach an Chontae a bhuachaint sa bhliain 1989, shroich An tOspidéal/Cathair Fuinse trí chluiche ceannais Craobh Sinsear an Chontae as a chéile ach chailleadar i gcoinne Fánaithe Ghleann an Chorráin sa bhliain 1991, An Chaisleáin Nua Thiar sa bhliain 1992 agus Chlocháin sa bhliain 1993. Bhí an míádh orthu ar a gceathrú iarracht chomh maith nuair a bhuaigh Baile an Londraigh othu sa bhliain 1999.
Ba chlub sinsear sa dá chód é An tOspidéal/Cathair Fuinse tar éis dóibh an bua d’fháil ar Shaor Theas i gcluiche ceannais Craobh Iomána Idirmheánach an Chontae na bliana 2002 ach níor fhan na hiománaithe ann ach ar feadh dhá bhliana. Thiteadar síos go dti an tríú grád an bhliain dár gcionn ach d’filleadar ar an iomáint idirmheánach ar an gcéad iarracht nuair a bhuadar Croabh Sóisear A an Chontae don dara uair i ndiaidh dóibh Cróch/Cill na Fíonaí a shárú i gcluiche ceannais na bliana 2005.
Tá páirc imirthe An tOspidéal/Cathair Fuinse suite in aice an tséipéil i mbaile An tOspidéal.
I measc imreoirí cáiliúla an chluib, tá na hiománaithe Séamus Ó Cearrbhaill ("Jimmy Carroll"), a bhí ar fhoireann Luimnigh i gcluiche ceannais Craobh Iomána Sinsearach na hÉireann na bliana 1980, agus Damien Ó Roghaill ("Damien Reale"), captaen na fóirne i gcluiche ceannais Craobh na hÉireann sa bhliain 1980; agus PS Ó Gairbheith ("PJ Garvey") a bhí ar fhoireann Luimnigh a chaill cluiche ceannais Craobh Peile Sinsear na Mumhan sa bhliain 1991.

Is iar-imreoir iomána Éireannach é Pádraig Ó Sionnaigh (Béarla: "Pat Fox") a rugadh ar an 8 Iúil 1961 in Áth na Cairte, Contae Thiobraid Árann. D'imir sé leis a chlub áitiúil Éire Óg agus an fhoireann idir-chontae Thiobraid Árainn sna 1980idí agus na 1990idí.
Tá dhá bhonn buaite aige i gCraobh Iomána na hÉireann, chomh maith le trí ghradam Sárimreoirí na Bliana.

Is club Cumann Lúthchleas Gael i gContae Luimnigh é CLG Cnoc Áine.
Tá an club bunaithe i bparóiste Cnoc Áine timpeall Loch Goir idir Brú na Déise agus An Ospidéal i nDeisceart Chontae Luimnigh, 28km soir ó dheas ó Chathair Luimnigh. Tagann formhór dá imreoirí ó na sráidbhailte Cnoc Áine agus Eiltiún ó na ceantracha tuaithe máguaird ar nós Baile an Bhagóidigh, Coill Bhaile Eoghain, Tobar Phádraig agus Loch Gair.
Cé go bhfuil traidisiún an iomána níos láidre sa cheantar, imrítear an pheil agus an iomáint sa chlub ach tá an béim dírithe fós go láidir i dtreo na hiomána.
Bhí an iomáint beo fós i bparóiste Cnoc Áine nuair a bunaíodh CLG sa bhliain 1884 agus tá tuairisc ann faoi chomórtas iomána sóisear a eagraíodh i mBrú na Déise i mí Mheán Fómhair na bliana 1887 inar bhuaigh foireann faoin ainm "Cnoc Áine" ar Fheadamar. Is cosúil é, áfach, gurbh é "Loch Goir" an chéad club a bhunaíodh go hoifigiúil sa cheantar. Shroicheadar siúd cluiche ceannais Craobh Iomána Sinsear Chontae Luimnigh na bliana 1899 ach níor aimsíodar scór ar bith nuair a bhuaigh Cill Fhionáin go trom orthu.
Tá cuntaisí ann faoi chomórtas iomána inar ghlac foireann faoin ainm "Eiltiún" páirt sa bhliain 1903 ach, lasmuigh de sin, níl mórán tagairt faoi chluichí Ghealacha i bparóiste Cnoc Áine le linn blianta tosaigh an 20ú aois agus ní raibh aon chlub gníomhach ann le linn An Chéad Cogadh Domhanda agus na dTrioblóidí. Tá tuairisc ann faoi chomórtas iomána in Eiltiún inar bhuaigh An tOspidéal ar fhoireann ag imirt faoin ainm "Coill Bhaile Eoghain". Le linn blianta na 1930í, d’imir peileadóirí an pharóiste le Brú na Déise, An Ospidéal agus Cnoc Loinge sular atheagraíodh club Cnoc Áine sa bhliain 1936.
Thosnaíodar ag imirt i gcomórtais agus tá tuairisc ann faoi chluiche a bhuaigh an club nua i gcoinne Chill Mocheallóg i mBuilgidin i Mí Deireadh Fómhair na bliana 1937. Tháinig Craobh Iomána Sóisear an Deiscirt chucu don chéad uair sa bhliain 1941 agus bhuadar Craobh an Chontae sa bhliain 1953 nuair a bhfuaradar an lámh uachtar ar rogha na coitianta Saor Theas sa chluiche ceannais. Níor éirigh leo sa ghrád sinsear agus d’fhilleadar ar an iomáint sóisear i ndiaidh roinnt beag bliana.
Bhí nasc i bhfeidhm sna blianta 1975 agus 1976 leis An Ospidéal/Cathair Fuinse, a bhí ag imirt faoin ainm "Na Fianna" ag an am, inar imir peileadóir an dá pharóiste le Na Fianna agus na hiománaithe le Cnoc Áine.
Tháinig feabhas arís ar an iomáint le linn blianta na 1990í. Ghabhadh Craobh Sóisear A an Chontae don dara uair sa bhliain 1991 tar éis athimirt a bhuachaint ar Bhaile Bricín agus tháinig Craobh Iomána Idirmheánach an Chontae chucu nuair sháraíodar ar Mhungairit i gcluiche ceannais na bliana 2001.
Imríodh an pheil ar dtús faoin ainm "Eiltiún" ach, cé go raibh foireann láidir mionúr acu le linn blianta deiridh na 1930í, ní raibh aon ádh acu go dti gur bhuadar Craobh Peile Sóisear A Chontae Luimnigh sa bhliain 1982. Sé bhliain ina dhiaidh sin nuair a tháinig na grádanna teoranta i bhfeidhm i gcraobhacha sinsear agus idirmheánach an chontae, bhí Cnoc Áine ag imirt peile sóisear arís. Le béim an chluib ag díriú arís i dtreo na hiomána, ba ghairid ina dhiaidh sin ná gur thiteadar síos go dti an grád sóisear B ach tháinig feabhas ar stadas na peile sa chlub nuair a bhuadar ar Chnoc an Doire i gcluiche ceannais Craobh Peile Sóisear B Chontae Luimnigh na bliana 2005.
Tá páirc imeartha Cnoc Áine suite i lár an pharóiste i gCoill Bhaile Eoghain, leath-bhealach ar an mbóthar idir Brú na Déise agus An Ospidéal.
I measc imreoirí cáiliúla an chluib, tá Tomás Ó Dabhóc ("Tommy Cooke"), ball foireann Luimnigh a bhuaigh Craobh Iomána Sinsearach na hÉireann sa bhliain 1940, an tiománaí Pádraig Ó Ciarba ("Patrick Kirby") a d’imir ar fhoireann sinsear Luimnigh le linn blianta na 2000í agus Antóin Ó Ciarba ("Anthony Kirby"), a d'imir peil le foireann sinsear an chontae le linn blainta na 1980í.

Is club de chuid Chumann Lúthchleas Gael i gContae Luimnigh é CLG An Gleann Rua. 
Tá an club le fáil i bparóiste thuaithe an Ghleanna Rua/Bhaile Uí Argáin ar thaobh an tSléibhe Riabhaigh idir Cill Fionáin agus Baile an Londraigh i nDeisceart Chontae Luimnigh, 50cm soir ó dheas ó Chathair Luimnigh. Tagann formhór imreoirí an Ghleanna Rua ó bhailte fearainn an pharóiste ar nós Bhaile Uí Argáin, an Ghleanna Rua, An Chaoil agus Bhaile an Phiaródaigh, ó bhaile agus ó pharóiste Bhaile an Londraigh agus ó pharóiste Choill Bheithne/Ghleann na gCreabhar.
An [[iománaíocht amháin a imrítear sa chlub agus tá sé nasctha le [[CLG Baile an Londraigh|Baile an Londraigh]] i gcomhair na [[peil Ghaelach|peile]]. Imríonn iománaithe as Cill Beithne/Gleann na gCreabhar peil le [[CLG Gaeil Ghailtí|Gaeil Ghailtí]].
Cé go raibh traidisiún na hiomána beo i bparóiste an Ghleanna Rua roimh bhunú [[Cumann Lúthchleas Gael|CLG]], is í an pheil ba láidre sa cheantair ag deireadh an 19ú haois. Bunaíodh an club go hoifigiúil sa bhliain 1885 agus d'imir siad an pheil faoin ainm "An Gleann Rua" agus an iománaíocht faoin ainm "Baile Uí Argáin".
D’éirigh go maith leo sa pheil ar dtús. Tá cuntas ann ó Mhí Mhárta na bliana 1896 ar chluiche idir an Gleann Rua agus Cill Dairbhre as [[Contae Chorcaí]] i gComórtas Peile Chill Fhionáin, cluiche a chríochnaigh gan scór ó cheachtar den dá fhoireann. Amach sa bhliain chéanna ba é an Gleann Rua an chéad chlub as deisceart an chontae a shroich cluiche ceannais [[Craobh Peile Sinsear Chontae Luimnigh|Chraobh Peile Sinsear Chontae Luimnigh]] nuair a bhuaigh na Trádálaithe orthu.
D'imir iománaithe Bhaile Uí Argáin chomh maith i gComórtas Chill Fhionáin na bliana 1896 agus tá tuairisc ann ar chluiche a chaill siad i gcoinne [[CLG Brú Rí|Bhrú Rí]]. Maraon le mórán ceantair eile i ndeisceart agus in oirthear an chontae, d’fhás an iománaíocht go tapa sa pharóiste tar éis do [[CLG An Charraig Dhubh (Luimneach)|Chill Fhionáin]] [[Craobh Iomána Sinsearach na hÉireann]] a bhuachaint ar son Luimnigh sa bhliain 1897. Ach ós rud é go raibh clubanna láidre ag teacht chun cinn sa cheantar ar nós [[CLG Baile an Londraigh|Bhaile an Londraigh]] agus [[CLG Gaeil Ghailtí|Chill Beithne]] sa pheil agus ar nós [[CLG An Charraig Dhubh (Luimneach)|Chill Fhionáin]] agus [[CLG Cill Mocheallóg|Chill Mocheallóg]] san iománaíocht, níor éirigh leis an nGleann Rua i gcomórtas ar bith anuas go dti na 1970í. Bhí blianta ann, go mór mór le linn na d[[Cogadh na Saoirse|Trioblóidí]] agus le linn na 1950í, nuair ba dheacair dóibh foireann a chur ar an bpáirc.
D'athraigh an scéal nuair a bhuaigh siad Craobh Iomána Sóisear an Deiscirt den chéad uair tar éis dóibh an lámh in uachtar a fháil ar [[CLG Baile an Chaisleáin/Béal Átha Grean|Bhaile an Chaisleáin/Bhéal Átha Grean]] i gcluiche ceannais na bliana 1974. Lean siad ar aghaidh chun Craobh an Chontae a bhaint i ndiaidh dóibh [[CLG Cathair Laighin|Cathair Laighin]] a shárú.
Sna blianta díreach ina dhiaidh sin buadh orthu trí huaire as a chéile i gcluiche ceannais Craobh Iomána Idirmheánach an Chontae, i gcoinne [[CLG Mungairit|Mhungairit]] sa bhliain 1975, i gcoinne [[CLG Feadamar|Fheadamar]] sa bhliain 1976 agus i gcoinne [[CLG An Dromainn/An tÁth Leacach|na Dromann/an Átha Leacaigh]] sa bhliain 1977, agus b’éigean dóibh filleadh ar an iománaíocht shóiseareach nuair a cuireadh deireadh leis an ngrád idirmheánach sa bhliain 1978. Tháing siad ar ais chuig an dara leibhéal i ndiaidh dóibh buachaint ar [[CLG Eithbhinn|Eithbhinn]] chun Craobh Iomána Sóisear A Contae Luimnigh a ghabháil den dara huair sa bhliain 1992.
Chuir athbheochan na peile i mBaile an Londraigh le linn na 1990í isteach ar an iománaíocht sa Ghleann Rua ar feadh bliana nó dhó agus d’iompaigh an roth orthu sa bhliain 1999. Ach bhí siad ar ais ag imirt san iománaíocht idirmheánach an chéad iarracht eile nuair a tháinig Craobh Iomána Sóisear A an Chontae chuig an nGleann Rua den tríú huair sa bhliain 2000. Ba bheag nár chlub sinsearach iad cúig bliana ina dhiaidh sin ach, d'ainneoin na sáriarrachta a rinne siad ag deireadh cluiche ceannais Chraobh Iomána Idirmheánach an Chontae, lig siad tharstu an deis i gcoinne [[CLG Greanach/Baile an Gharrdha|Ghreanaí/Bhaile an Gharraí]].
Níl aon trácht ar pheil sa chlub ó na 1920í nuair a atheagráiodh na comórtaisí i ndiaidh Chogadh na Saoirse agus [[Cogadh Cathartha na hÉireann|Chogadh na gCarad]]. Tá formhór pheileadóirí an pharóiste ag imirt le Baile an Londraigh ón am sin i leith.
Tá páirc imeartha an chlub suite sa Ghleann Rua lámh leis an séipéal agus leis an scoil náisiúnta.
D’imir Micheál Ó Briain ("Mike O’Brien") ar fhoireann Luimnigh i gcluiche ceannais Chraobh Iomána Sinsearach na hÉireann na bliana 2007. Bíonn Seán Ó Murchú ("Johnny Murphy"), peileadóir an chontae sna blianta dhá mhíle, ag iománaíocht leis an nGleann Rua.
[[Catagóir:Clubanna Iomána|Gleann Rua (Luimneach)]]
[[Catagóir:Clubanna CLG i gContae Luimnigh|Gleann Rua]]

Is club de chuid Chumann Lúthchleas Gael i gContae Luimnigh é Garrdha Uí Spiolláin. 
Tugtar “Na Preabadóirí” (“"The Bouncers"”') ar fhoirne Gharrdha Uí Spiolláin. Ní fios go díreach cárb as don ainm. Deir roinnt daoine go raibh faicsean ann i dtús an 19ú haois agus an t-ainm sin orthu. Deir daoine eile gur tháinig an leasainm ó chluiche cártaí dárbh ainm dó "Bounce" as Béarla a d’imrítí go forleathan sa pharóiste ag tús an 20ú haois.
Tá an club le fáil i bparóiste Chnoc Loinge/Ghleann Bruacháin, áit atá suite i nDeisceart Chontae Luimnigh 35cm soir ó dheas ó Chathair Luimnigh. Tagann formhór na n-imreoirí ó bhaile Chnoc Loinge, sráidbhaile Gharrdha Uí Spiolláin, ó bhailte fearainn i bparóiste Chnoc Loinge/Ghleann Bruacháin ar nós Bhaile Mhistéala na dTamhan agus Ghleann Bruacháin, agus ó bhaile Ghallbhaile agus bailte fearainn ar nós na gCaológ, Dhún Trí Liag, an Chnocáin Bhric agus an Chaisleáin Chria sa chuid de pharóiste Ghallbhaile/Lios Fearnáin atá suite i gContae Luimnigh.
An [[Iománaíocht|iománaíocht amháin a imríonn an club, agus tá sé nasctha le [[CLG Gallbhaile (Luimneach)|Gallbhaile]] i gcomhair na [[peil Ghaelach|peile]]. 
Cé go bhfuil an iománaíocht níos láidre sa pharóiste ó na 1950í, bhí an lámh in uachtar ag an bpeil i mblianta tosaigh [[Cumann Lúthchleas Gael|CLG]]. Tá tagairtí ann d’fhoireann a d’imir peil faoin ainm "Garrdha Uí Spiolláin" sna 1880í. Bunaíodh an club go hoifigiúil cúpla bliain ina dhiaidh sin agus ba bheag nár bhuaigh siad [[Craobh Peile Sinsear Chontae Luimnigh]] sa bhliain 1898, ach chaill siad an cluiche leathcheannais i ndiaidh achomairc ó na Trádálaithe.
Maraon lena lán clubanna eile sa chontae, thit siad as a chéile le linn na [[Cogadh na Saoirse (Éire)|dTrioblóidí]] agus [[an Chéad Chogadh Domhanda]] ach eagraíodh club nua faoin ainm "Cnoc Loinge" le teacht na síochána. Cé gur bhuaigh siad Craobh Peile Sóisear Dheisceart Luimnigh sa bhliain 1927, bhí siad faoi scáth [[CLG Gallbhaile (Luimneach)|Ghallbhaile]] sna 1930í agus sna 1940í.
Bunaíodh Garrdha Uí Spiolláin mar chlub iománanaíochta sa bhliain 1952. Lean Cnoc Loinge orthu ag imirt peile anuas go dti na caogaidí deireanacha, nuair d’aontaigh an dá chlub faoin ainm "Garrdha Uí Spiolláin". D’fhás an iománaíocht go tapa i ndiaidh bhua Chraobh Shóisearach an Deiscirt den chéad uair sa bhliain 1955 agus, i ndiaidh dóibh sárú ar fhoireann [[CLG Fíonach/Cill Mhíde|Fhíonach/Chill Mhíde]], tháinig an chéad Chraobh Iomána Sóisear Chontae Luimnigh chuig Garrdha Uí Spiolláin cúig bhliain ina dhiaidh sin.
Cé gur bhuaigh siad Craobh an Chontae arís sna blianta 1970, 1978 agus 1984, níor éirigh go maith leo mar fhoireann iomána shinsearach go dti na 1990í. Tar éis Craobh Iomána Idirmheánach Chontae Luimnigh a bhreith leo sa bhliain 1996, shroich siad cluiche ceannais [[Craobh Iomána Sinsear Chontae Luimnigh|na Craoibhe Sinsearaí]] an bhliain dár gcionn ach buadh go dona orthu ag [[CLG Tobar Phádraig|Tobar Phádraig]].
Bhí siad ar ais sa chluiche ceannais sa bhliain 2004 nuair a chaill siad le cúilín amháin i gcoinne [[CLG Átháin|Átháin]] ach bliain ina dhiaidh sin tháinig an chorn faoi dheireadh chuig Cnoc Loinge nuair a chloígh na Preabadóirí na naimhde ab fhíochmhaire acu, [[CLG Cill Mocheallóg|Chill Mocheallóg]].
I ndiaidh dóibh aontú le Cnoc Loinge, d’éirigh go maith le Garrdha Uí Spiolláin sa pheil. Tar éis Craobh Sóisear an Deiscirt a bhreith leo den chéad uair sa bhliain 1960, bhuaigh siad Craobh Peile Sóisear A Chontae Luimnigh sa bhliain 1976 tar éis dóibh [[CLG Cnoc Uí Choileáin|Cnoc Uí Choileáin]] a bhualadh agus arís sa bhliain 1980 nuair a bhuaigh siad ar [[CLG Brú Rí|Bhrú Rí]] sa chluiche ceannais. Ach cé gur thaínig Craobh Sóisear B an Chontae chuig an gclub sa bhliain 1993, bhí an bhéim á cur ar an iomáint faoin am sin agus d’éirigh na Preabadóirí as an bpeil ar fad sa bhliain 2000 nuair a d’aontaigh siad le [[CLG Gallbhaile (Luimneach)|Gallbhaile]].
[[Íomhá:DoonGarryspillaneSHC300509.jpg|220px|thumb|right|Garrdha Uí Spiolláin v [[CLG Dún Bleisce|Dún Bleisce]], [[Craobh Iomána Sinsear Chontae Luimnigh]] i g[[Clochán]] ar 30ú Bealtaine 2009.]]
Tá páirc imirthe Garrdha Uí Spiolláin, Páirc Uí Dubhlaoigh, suite 800m ó lár bhaile Cnoc Loinge in aice Radharc an Iarnróid.
I measc iománaithe cáiliúla Garrdha Uí Spiolláin a d’imir ar fhoireann Luimnigh i gcluiche ceannais [[Craobh Iomána Sinsearach na hÉireann]], tá Muiris Ó Cearrbhaill ("Mossy Carroll") ón mbliain 1980, a dheartháir Proinsias Ó Cearrbhaill ("Frankie Carroll") ó na blianta 1994 agus 1996 agus TS Ó Riain ("TJ Ryan") ó na blianta 1994, 1996 agus 2007
[[Catagóir:Clubanna Iomána|Garrdha Ui Spiollain]]
[[Catagóir:Clubanna CLG i gContae Luimnigh|Garrdha Ui Spiollain]]

Is club de chuid CLG i gContae Luimnigh é CLG Drom Chollachair/Béal an Átha. 
Tá an club bunaithe i bparóiste Drom Chollachair/Béal an Átha in Iarthar Chontae Luimnigh, 60km siar ó dheas ó Chathair Luimnigh. Tagann formhór a imreoirí as baile Drom Chollachair, as sráidbhaile Béal an Átha agus as na ceanntracha tuaithe máguaird ar nós Cnoc Túis, Gort na Tiobraide, Goirtín an Gharraí agus An Bhuaile.
Cé gurbh clubanna dírithe go láidir i dtreo na hiomána iad Drom Chollachair agus Béal an Átha ó thús an 20ú aois suas go dti an bhliain 1987 nuair a thángadar le chéile, d'imir an beirt acu an pheil agus an iomáint. Bhí an béim an chluib aontaithe fós ar an iomáint suas go dti teacht na Mílaoise nuair a tháinig an liathróid mór chun chinn agus ba é Drom Chollachair/Béal an Átha an club peile ba láidre sa chontae le linn blianta na 2000í.
Sa bhliain 1887, cláraíodh club peile faoin ainm "Gort na Tiobraide" le Coiste Chontae Luimnigh ach is cosúil gur scoilt sé sna blianta ina dhiaidh sin mar tá tagairtí ann faoi chomórtas peile sa bhliain 1902 inar ghlac fóirne faoi ainmneacha "Drom Chollachair" agus "Béal an Átha" páirt. Eagraíodh Béal an Átha go hoifigiúil sa bhliain 1898 agus bunaíodh Drom Chollachair mar chlub ar leith sa bhliain 1904.
Bhí an béim ar dtús ar an bpeil sa dá chlub ach, maraon lena lán paróistí in oirthear agus i ndeisceart an chontae, leathnaigh an iomáint go tapaidh iontu sna blianta díreach roimh an gCéad Cogadh Domhanda. Ghlac foireann faoin ainm "Béal an Átha" páirt i gcomórtas i nDrom Chollachair i Mí Lúnasa na bliana 1902, an chéad tagairt d'imirt na hiomána sa pharóiste. Nuair a ath-thosnaíodh craobhacha sóisear an chontae ina dhiaidh, ba é Béal an Átha an club ba láidre ar dtús agus bhuadar Craobh Iomána Sóisear an Iarthair sa bhliain 1932 ach, ó bhlianta na 1940í amach, bhí an lámh in uachtar ag an gclub eile.
Tháinig Craobh Iomána Sóisear Chontae Luimnigh don chéad uair chuig Drom Chollachair sa bhliain 1949 nuair a sháraíoadar ar An gCeapach Mór sa chluiche ceannais agus, cé nár éirigh leo san iomáint sinsear, bhuadar ar Mháigh Rua chun Craobh Sóisear an Chontae a ghabháil arís sa bhliain 1959 agus ar Phailís na Gréine i gcluiche ceannais na bliana 1963. D’éirigh níos fearr leo sa phríomhghrád ar an dtríú iarracht. Shroicheadar cluiche ceannais Iomána Sinsear an Chontae na bliana 1964 ach buadh go trom orthu ag An gCeapach Mór.
Tháinig meath ar an iomáint san dá chlub ina dhiaidh sin agus níor tháinig aon chorn ar ais chuig an bparóiste go dti bliain Comóradh an Chéid nuair a bhuaigh Drom Chollochair Croabh Iomána Sóisear A an Iarthair na bliana 1984. Ach bhí daonra an pharóiste ag dul i laghad ag an am agus thosnaigh an dá chlub ag imirt le chéile i gcomórtaisí na nóg. Nuair a tháinig na grádanna teoranta i bhfeidhm sa chontae don bhliain 1988, chinneadar ar aontú faoin ainm "CLG Drom Chollachair/Béal an Átha".
Déirigh go maith leis an gclub nua ar dtús san iomáint agus bhuadar Craobh Iomána Sóisear an Chontae don cheathrú uair sa bhliain 1993 ach thiteadar ar ais go dti an tríu ghrád sa bhliain 2002.
Cé gur shroich Dom Chollachair cluiche ceannais Craobh Sóisear an Iarthair sna blianta 1931, 1980 agus 1982, níor éirigh le ceachtar acu craobh peile ar bith a bhuachaint nuair a d’imríodar mar chlubanna ar leith. D’athraigh an scéal nuair a tháinig Craobh Peile Sóisear B an Chontae chuig Drom Chollachair/Béal an Átha sa bhliain 1992 agus, i ndiaidh buachaint ar an An gCeapach Mór i gcluiche ceannais Craobh Idirmheánach an Chontae na bliana 1998, ba chlub sinsear peile iad don chéad uair. Dhá bhliain ina dhiaidh sin, chailleadar cluiche ceannais Craobh Sinsear an Chontae i gcoinne An tAthair Ó Cathasaigh ach bhíodar ar ais an bhliain dár gcionn nuair a sháraíodar ar Mhungairit.
Chosnaíodar an chorn sa bhliain 2004 i gcoinne An Caisleán Nua Thiar agus bhuadar Craobh Peile Sinsear Chontae Luimnigh don cheathrú uair sa bhliain 2008 nuair a bhaineadar an teideal ó Bhaile an Londraigh. Níos déanaí sa bhliain, ba iad Drom Chollachair/Béal an Átha an chéad chlub sa chontae ar éirigh leo i gCroabh Peile Sinsear Club na Mumhan nuair a sháraíodar ar Cill Mhuire/Ui Bhreacáin as An gClár sa chluiche ceannais.
Tá páirc imirthe Drom Chollachair/Béal an Átha suite 500m ó lár bhaile Drom Chollachair ar Bhóther an Chaisleáin Nua Thiar. 
I measc imreoirí cáiliúla an chluib, tá na hiománaithe Dónal Ó Bruadair ("Donie Broderick") agus Eoghan Ó Nuanáin ("Eugene Noonan") a bhí ar fhoireann Luimnigh a bhuaigh Craobh Sinsear na Mumhan sa bhliain 1995 agus na peileadóirí Iason de Stóc ("Jason Stokes"), Tomás de Stac ("Tommy Stack") agus Mícheál Ó Riada ("Mícheál Reidy") a bhí ar fhoireann Luimnigh i gcluichí ceannais Craobh Sinsear na Mumhan na mblianta 2003 agus 2004.

Is club de chuid Chumann Lúthchleas Gael i gContae Luimnigh é CLG An Caisleán Nua Thiar.

Is club Cumann Lúthchleas Gael i gContae Luimnigh é CLG An Gleann. 
Tá sé bunaithe i bparóiste An Ghleanna ar bhruach theas Béal na Sionainne in Iarthar Contae Luimnigh, 60km siar ó Chathair Luimnigh. Tagann formhór imreoirí an chluib as baile An Gleann agus as na ceanntracha tuaithe maguaird ar nós Coill Fhéinne, Baile Mhic Giolla tSeanáin, Baile Uí Choileáin agus Cathrach.
Tá paróiste An Ghleanna díreach ar theorann Chontae Chiarraí agus tá traidisiún láidir peile sa cheanntar. Imrítear ach an pheil amháin sa chlub. Cé gur dheineadh iarracht foireann iomána a bhunú tráth, ní imrítear an spórt sin go forleathan sa pharóiste. Is é Naomh Ciarán an club iomána is gaire don Ghleann.
Tá páirc imirthe An Ghleanna, Páirc Uí Chathaláin, suite 1km ó dheas ó lár an bhaile ar Bhóthar Áth an tSléibhe.
I measc peileadóirí cáiliúla an chluib, tá Seán Ó Ceallaigh ("John Kelly"), captaen buaiteoirí Craobh Peile Sinsear Chontae Luimnigh ar cheithre ócáid (1926, 1929, 1930, 1931), agus Liam Ó Luing ("Liam Long"), a d’imir ar fhoireann sinsear Luimnigh le linn blianta na 1980í.

Is club Cumann Lúthchleas Gael i gContae Luimnigh é CLG Greanach/Baile an Ghardha. 
Tá an club bunaithe i bparóiste Baile an Gharrdha/Greanach in lár Chontae Luimnigh ar dhá thaobh Cnoc Fírinne idir Ráth Caola agus Cromadh, 30km siar ó dheas ó Chathair Luimnigh. Tagann formhór dá nimreoirí as baile Baile an Gharrdha agus as na ceanntracha tuaithe máguaird ar nós Greanach, Bodastóic, Baile Bhológ agus Baile Uí Fhaoileáin.
Cé go bhfuil traidisiún níos láidre ag an iomáint] sa cheanntar, imrítear peil sa chlub chomh maith. Tá an béim dírithe go láidir i dtreo na hiomána. Tá mór-cháil bainte amach ag Greanach/Baile an Gharrdha sa chamógaíocht.
Bhí traidisiún láidir iomána i gcónaí ann i lár Chontae Luimnigh agus bhí clubanna ann i mbailte ar nós Cromadh agus Cill Mocheallóg sular chuireadh tús le CLG féin. Níl tuairisc oifigiúil ar fáil anois faoi bhunú club faoin ainm "Baile an Gharrdha" ach bhí iománaithe an bhaile gníomhach i gcomórtaisí a eagraíodh i ndiaidh glacadh le rialacha caighdeánacha an spóirt sa bhliain 1884.
Ghlacadar leis an ainm "Óglaigh na hÉireann Baile an Gharrdha" orthu féin le linn blianta na 1890í agus tá tuairisc ann faoi chluiche a bhuadar ar Fheachtasóirí Mungairit i gComórtas Cromadh sa bhliain 1895. Ghlacadar páirt i gCraobh Iomána Sinsear Chontae Luimnigh na bliana céanna agus shroicheadar an cluiche ceannais sa bhliain dár gcionn ach chailleadar i gcoinne Cathair Laighin.
Bhíodar ar ais arís i gcluiche ceannais na bliana 1904 nuair a bhuaigh CLG An Cheapach Mhór orthu ach, i ndiaidh dóibh an lámh in uachtar d’fháil ar Ard Pádraig chun Craobh Iomána Idirmheánach an Chontae na bliana 1910 a ghabháil, d’éirigh leo sa phríomhghrád nuair a sháraíodar ar Fheadamar sa bhliain dár gcionn. Bhain Feadamar díoltas amach orthu i gcluiche ceannais na bliana 1912 agus chuir sin deireadh le ré órga iomána Bhaile an Gharrdha. 
Tá tuairisc ann faoi chluiche idir foireann faoin ainm "Greanach" agus Brú Rí i gComórtas Iomána Bhéal Átha Grean ar Lá Márta na bliana 1896 ach is cosúil nár chláraíodh club ofigiúil ar thaobh theas Cnoc Fírinne go dti an bhliain 1901. Thángadar chun chinn díreach i ndiaidh an chluib eile sa pharóiste nuair a bhuadar ar Chaisleán Uí Chonaill chun Craobh Iomána Sóisear Chontae Luimnigh na bliana 1914 a ghabháil. Chuir An Chéad Chogadh Domhanda agus Éirí Amach na Cásca amach go mór ar an gcomórtas sin agus níor imríodh an cluiche ceannais sin go dti Mí Aibreán na bliana 1917. Bhí an toradh céanna nuair a chas an beirt arís orthu féin i gcluiche ceannais na bliana 1916 a imríodh i Mí Mheithimh na bliana 1918.
Ba chlubanna iomána sóisir iad Greanach agus Baile an Gharrdha nuair a thosnigh na craobhacha arís le teacht na síochána. Bhí an lámh in uachtar ag Greanach le linn blianta na 1920í agus le Baile an Gharrdhale linn blianta na 1930í agus bhí foireann láidir ag an mbeirt acu le linn blianta na 1940í nuair a bhuaigh Greanach Craobh Iomána Sóisear an Chontae na bliana 1942 agus Baile an Gharrdha dhá bhliain ina dhiaidh sin. Thángadar le chéile sa bhliain 1945 faoin ainm "Greanach/Baile an Gharrdha" chun páirt a ghlacadh san iomáint sinsear agus shroicheadar cluiche ceannais Craobh an Chontae ar an gcéad iarracht ach chailleadar i gcoinne Átháin.
Scoilt na clubanna trí bhliain ina dhiaidh sin, d’aontaíodar arís sa bhliain 1955 agus scoilteadar do tríú uair sa bhliain 1966. Bhuaigh Greanach ar Stáicéirí de Bhailís chun Craobh Iomána Sóisear an Chontae a bhailiú sa bhliain 1976 agus lean Baile an Gharrdha iad sa chomórtas chéanna trí bhliaina ina dhiaidh sin tar éis dóibh sárú ar Fhíonach/Cill Mhíde. Ba chlubanna sinsir iad suas go dti an bhliain 1985 ach thit an eisimirce le linn lagtrá blianta na 1980í go trom ar an bparóiste agus bhi an beirt acu ar ais ag imirt iomána sóisear nuair a tháinig na grádanna teornata i bhfeidhm sa chontae i gcomhair na bhiana 1988. Bhí blianta ann nuair ba dheacair dóibh fóirne a chur ar an bpáirc agus, ós rud é go rabhadar ag imirt le chéile sna grádanna óga, tháinig na clubanna sinsir le chéile arís sa bhliain 1990 faoin ainm "Gaeil Cnoc Fírinne". Trí bhliain ina dhiaidh sin, athraíodh go "Greanach/Baile an Gharrdha" é.
Toisc go raibh iomaíocht gear idir cuid theas agus cuid thuaidh an pharóiste i rith na mblianta, níorbh éasca dóibh aithne ar leith a chur in áit don chlub nua ach, nuair a tháinig an chéad chorn chontae peile ar ais chucu i ndiaidh dóibh buachaint ar Úlla i gcluiche cheannais Craobh Sóisear B na bliana 1996, d’fhás an nasc i measc na nimreaoirí. Sháraíodar ar An gCaisleán Nua Thiar chun Craobh Iomána Sóisear A an Chontae na bliana 1998 a ghabháil agus ba chlub iomána sinsear arís é nuair a bhuardar ar An nGleann Rua i gcluiche ceannais Craobh Idirmheánach an Chontae sa bhliain 2005.
Bhuaigh Baile an Gharrdha Craobh Peile Sóisear B an Chontae mar chlub aonar sa bhliain 1989 agus d’éirigh leis an gclub aontaithe an teideal a ghabháil don dara uair nuair a sháraíodar ar Chaisleán Uí Mhathúna i gcluiche ceannais na bliana 2002.
Bhí Greanach/Baile an Gharraí i measc na gclubanna camógaíochta ba láidre sa tír le linn blianta na 1990í agus bhuadar Craobh Club Sinsear na hÉireann ar dhá ócáid.
Tá páirc imirthe Greanach/Baile an Gharrdha suite i mBaile an Gharrdha, 200m soir ó dheas ó lár an bhaile ar Bhóthar Chill Mocheallóg. 
I measc iománaithe cáiliúla Chill Íde, tá Éamonn Chawke ("Ned Chawke"), lán-thosaigh deas ar fhoireann Luimnigh a bhuaigh Craobh Iomána Sinsearach na hÉireann na bliana 1940 agus Dómhnall Ó Gráda ("Donal O’Grady"), imreoir sinsear an chontae le linn blianta na 2000í.

Is club Cumann Lúthchleas Gael i gContae Luimnigh é CLG Baile an Chaisleáin/Béal Átha Grean. 
Tá an club bunaithe i bparóiste Béal Átha Grean/Cluain Comhartha idir Baile an Gharraí agus Ráth Luirc i nDeisceart Chontae Luimnigh, 40km ó dheas ó Chathair Luimnigh. Tagann formhór a imreoirí as sráidbhailte Béal Átha Grean agus Baile an Chaisleán agus as na ceanntracha tuaithe máguaird ar nós Muileann Driú, Cluain Comhartha, Cúil an Ghabhann agus Draighneán. Is féidir le peileadóirí as paróiste Eithbhinn imirt le Baile an Chaisleán/Béal Átha Grean.
Cé go bhfuil traidisiún níos láidre ag an iomáint sa cheanntar, imrítear an pheil agus an iomáint i mBaile an Chaisleáin/Béal Átha Grean. Tá béim an chluib dírithe i dtreo na hiomána.
Bhí an iomáint á imirt i bparóiste Béal Átha Grean/Cluain Comhartha faoin am a bhunaíodh CLG sa bhliain 1884 agus tá cúntas ann faoi chluiche i gcomórtas iomána Chill Mocheallóg i Mí Bealtaine na bliana 1895 inar bhuaigh Ard Phádraig ar fhoireann a bhí ag imirt faoin ainm "Béal Átha Grean".
Níor bhunaíodh an club go hoifigiúil go dti an bhliain 1900 agus d’imríodar ar dtús faoin ainm "Béal Átha Grean". Bhí an iomáint ag fás go tapaidh ag an am sin sa chontae agus shroich an club nua cluiche ceannais Craobh Sinsear an Chontae na bliana 1906 ach chailleadar I gcoinne Cathair Laighin. Cuireadh stad leis an imirt le linn na dTrioblóidí agus ba chlub iomána sóisear é Béal Átha Grean nuair a ath-thosnaíodar le linn blianta na 1920í.
Bhí foireann peile a d'imir faoin ainm "Cluain Comhartha" gníomhach sa pharóiste sna blianta roimh an gCéad Chogadh Domhanda agus tá tuairisc ann faoi chluiche a bhuadar ar Dhrom Chollachair i mBéal Átha Grean i Mí Mhárta na bliana 1905. Is dócha gurbh an club céanna a bhí ann ach gur bhaineadh úsáid as ainmneacha ar leith i gcomhair na peile agus na hiomána.
Athraíodh ainm an chluib ó Bhéal Átha Grean go dti "Baile an Chaisleáin" sa bhliain 1930 ach níor tháinig aon toradh as sin go dti an bhliain 1946 nuair a bhuadar ar Chill Díoma chun Craobh Iomána Sóisear an Iarthair a ghabháil. Bhuadar an chorn arís trí uair as a chéile sna blianta 1952, 1953 agus 1954 ach níor éirigh leo craobh an chontae a thabhairt ar ais leo sa thréimhse sin. Shroicheadar cluiche ceannais na bliaina 1952 ach chailleadar i gcoinne An Cheapach Mhór.
D’aistrigh an club ón Roinn Thiar go dti An Roinn Theas sa bhliain 1957 agus sháraíodar ar An mBánóg chun Croabh Iomána Sóisear an Deiscirt a bhuachaint sa bhliain dár gcionn. Athraíodh ainm an chluib don dara uair go dti "Baile an Chaisleáin/Béal Átha Grean" sa bhliain 1960 ach bhíodar an-chiúin ar pháirc an imirthe suas go dti blianta na 1970í. Shroicheadar agus chailleadar cluiche ceannais Craobh Iomána Sóisear na Roinne sna blianta 1973, 1974, 1976 agus 1978 agus chailleadar i gcoinne Garrdha Uí Spiolláin don dara uair sa bhliain 1978 i gcluiche ceannais Croabh Iomána Sóisear an Chontae.
D’éirigh le Baile an Chaisleán/Béal Átha Grean Craobh Iomána an Deiscirt a ghabháil faoi dheireadh sa bhliain 1985 agus bhuadar ar a gcomharsana Fíonach/Cill Mhíde roimh lucht féachana ollmhór i gcluiche ceannais Craobh Iomána Sóisear A Chontae Luimnigh na bliana 1986. Ba chlub sinsear iad an bhliain dár gcionn ach níor fhanadar ann ach bliain amháin mar, nuair a tháinig na grádanna teoranta i bhfheidhm i gcomhair na bliana 1988, cuireadh Baile an Chaisleán/Béal Átha Grean ag imirt na hiomána idirmheánaigh.
Thit na hiománaithe síos go dti an grád sóisear A sa bhliain 2001 agus ba bheag nár thángadar ar an gcéad iarracht ach bhuaigh Cill Díoma orthu i gcluiche ceannais Craobh Sóisear A an Chontae na bliaina dár gcionn. Ba é sin an ócáid ba ghaire dóibh filleadh ar an iomáint idirmheánach go dti seo.
Ní raibh mórán le rá faoi pheileadóirí Baile an Chaisleáin/Béal Átha Grean suas go dti an bhliain 1987 nuair a chailleadar cluiche ceannais Craobh Sóisear B an Chontae i gcoinne Cill Íde. D’éirigh leo an teideal a bhuachaint sa bhliain 1994 nuair a bhuadar ar Chill Díoma.
Tá cáil ar leith bainte amach ag Baile an Chaisleáin/Béal Átha Grean sa chamógaíocht agus ba iad an club ba láidre sa chontae le linn blianta na 1970i. Bhuadar Craobh Camógaíochta Sinsear Club na hÉireann sa bhliain 1978.
Tá páirc imirthe Bhaile an Chaisleáin/Béal Átha Grean suite 500km siar ó lár sráidbhaile Béal Átha Grean ar Bhóthar Fhíonaigh. Osclaíodh go hoifigiúil í sa bhliain 1990 agus tá clár mór forbartha i bhfeidhm ó shin i leith. Ós rud é go bhfuil ardán clúdaithe, ceithre seomra feistithe, páirc traenála agus lochtáin tógtha inti, tá an-éileamh ar an bpáirc i gcomhair cluichí craobh an chontae.
I measc imreoirí cáiliúla Bhaile an Chaisleáin/Béal Átha Grean, tá Seán Ó Brosnacháin ("John Bresnihan") a bhuaigh bonn Iomána Mionúir na hÉireann sa bhlian 1984 agus Gearóid Mac Conmara ("Ger McNamara") a d’imir ar fhoireann peile Luimnigh le linn blianta na 1990í.

Is club Cumann Lúthchleas Gael i gContae Luimnigh é CLG Gallbhaile. 
Tá an club bunaithe sa chuid de pharóiste Gallbhaile/Lios Fearnáin atá suite i nDeisceart Contae Luimnigh, i nGleann Eatharlaigh ar imeall Sléibhta na nGailtí, 45km soir ó dheas ó Chathair Luimnigh. Tá leath eile an pharóiste i gContae Thiobraid Árann, áit a bhfuil club dárbh ainm dó "Eatharlach".
Tagann formhór imreoirí an chluib as baile Gallbhaile, as na ceanntracha tuaithe an pahróiste maguaird ar nós Na Caológa, Dún Trí Liag, An Cnocán Breac agus An Caisleán Cria agus as baile Cnoc Loinge, sráidbhaile Garrdha Uí Spiolláin agus as ceanntracha tuaithe máguaird i bparóiste Cnoc Loinge/Gleann Bruacháin ar nós Baile Mhistéala na dTamhan agus Gleann Bruacháin.
Imrítear ach an pheil amháin sa chlub agus tá sé nascaithe le Garrdha Uí Spiolláin i gcomhair na an hiomána.
Fiú amháin roimh bhunú oifigiúil CLG, imríodh an pheil go forleathan in oirdheisceart Chontae Luimnigh ach níl aon trácht faoi aon chlub bunaithe i leath thiar pharóiste Gallbhaile/Lios Fearnáin go dti an bhliain 1905 nuair a chláraigh "Cnoc Mór na nGaibhlte" le Coiste an Chontae. Tá tuairisc ann faoi chluiche ceannais comórtas peile Baile an Londraigh a chailleadar i gcoinne Cnoc na mBua, An tOspidéal i Mí Dheireadh Fomhair na bliana sin. Roimhe sin, is cosúil gur imir peileadóirí na háite le Baile an Londraigh nó le Eatharlach i gContae Thiobraid Árann.
Ní raibh mórán le rá faoin gclub go dti gur atheagraíodh Roinn CLG Deisceart Luimnigh sa bhliain 1925 agus bhuadar Craobh Peile Sóisear an Deiscirt don chéad uair sa bhliain 1928 faoin ainm "Gallbhaile". Dhá bhliain ina dhiaidh sin, d’éirigh leo Craobh Peile Sóisear an Chontae a bhuachaint don chéad uair nuair a sharaíodar ar Sheanghualainn sa chluiche ceannais.
Shroich foireann ón bparóiste faoin ainm "Na Caológa" cluiche ceannais Craobh Peile Sóisear an Deiscirt na bliana 1933. Ach cé gur tháinig craobh na roinne ar ais chuig Gallbhaile sna blianta 1946 agus 1948, is beag toradh a raibh ar a gcuid saothar i gcomórtaisí an chontae go dti blianta na 1960í.
Nuair a bhuaigh Clochán orthu sa bhliain 1969, ba é Gallbhaile an chéad chlub as deisceart an chontae a shroich cluiche ceannais Craobh Peile Sinsear Chontae Luimnigh ón mbliain 1932 ach bhí an mí-ádh orthu gur tháinig foireann láidir eile as an roinn, Cromadh, le linn blianta na 1970í. Cé gur tháinig Gallbhaile chun chin le linn blianta na 1980í agus cé gur bhuadar Craobh Peile Idirmheánach Chontae Luimnigh sa bhliain 1993 i ndiaidh bliain amháin a chaitheamh sa dara ghrád, bhí orthu fanacht go dti an bhliain 1994 sular bhuadar Craobh Sinsear an Chontae don chéad uair i ndiaidh buachaint ar An Athair Ó Cathasaigh.
Bhí an bua acu arís trí bhliain ina dhiaidh sin, ní ar an bpáirc imirthe ach i ndiaidh achomhairc I gcoinne Ollscoil Luimnigh ach, d’ainneoin go raibh ag éirí leo i ngrádanna na nóg san am chéanna, thiteadar síos go dti an grád idirmheánach sa bhliain 2001. Bhí na seansanna acu filleadh ar an bpríomhghrád ach chailleadar cluiche ceannais Craobh Peile Idirmheánach Chontae Luimnigh faoi dhó i gcoinne Áth an tSléibhe sna blianta 2002 agus 2007.
Cé ná raibh mórán traidisiún sa spórt sa pharóiste go dti sin, thosnaigh an iomáint sa chlub le linn blianta deiridh na 1970í. Shroich Gallbhaile cluiche ceannais Craobh Iomána Sóisear B Chontae Luimnigh sa bhliain 1992 ach chailleadar i gcoinne Teampall an Ghleanntáin. D’éiríodar as an spórot sa bhliain 2000 nuair a thángadar le chéile le Garrdha Uí Spiolláin . Bhí roinnt imreoirí as Gallbhaile ar fhoireann Garrdha Uí Spiolláin a bhuaigh Craobh Iomána Sinsear Chontae Luimnigh sa bhliain 2005.
D’imir Gallbhaile le blianta ar páirc an phobail i lár an bhaile sular cheannaíodar a pháirc imirthe féin 1km laistiar ón sean-pháirc.
I measc peileadórií cáiliúla Gallbhaile, tá Mícheál Ó Coise ("Mike Quish"), ball foireann na Mumhan a bhuaigh Corn Idirchúigeach na Peile sa bhliain 1978 agus Tadhg Ó Coimín ("Timmy Cummins") ar ir imir ar fhoireann Luimnigh I gcluiche ceannais Craobh Peile Sinsear na Mumhan sa bhliain 1991. Is é Seán Ó Cadhla ("John Kiely") an taon iománaí an chluib ar imir ar fhoireann sinsear Luimnigh.

Is club Cumann Lúthchleas Gael i gContae Luimnigh é CLG Naomh Seanán. 
Tá an club bunaithe i bparóiste Seanghualainn/Baile Riobard/Faing ar bhruach theas Béal na Sionainne in Iarthar Contae Luimnigh, 50km siar ó Chathair Luimnigh. Tagann formhór imreoirí an chluib as na bailte Faing agus Seanghualainn agus as na ceanntracha tuaithe maguaird ar nós Seanad, Clais Ghainimh, Bairrgeoin agus An Chorrghráig.
Imrítear ach an pheil amháin sa chlub. Cé gur dheineadh iarracht foireann iomána a bhunú tráth, ní imrítear an spórt sin go forleathan sa pharóiste. Is iad Eas Géibhtine agus Naomh Ciarán na clubann iomána is gaire do Naomh Seanáin.
Tá páirc imirthe Naomh Seanán suite i lár bhaile Faing. Is anseo a chruthaíodh an chéad dromchla imirthe uile-aimsear sa chontae.
I measc peileadóirí cáiliúla an chluib, tá Conchúir Ó Maoláin ("Conor Mullane") agus Eoin Ó Riain ("Ian Ryan"), a imríonn ar fhoireann sinsear Luimnigh le linn blianta na 2000í.

Is club de chuid Chumann Lúthchleas Gael i gContae Luimnigh é CLG Baile an Londraigh. 
Tá an club le fáil i bparóiste Baile an Londraigh ar imeall na nGaibhlte i nDeisceart Chontae Luimnigh, 45cm ó dheas ó Chathair Luimnigh. Tagann formhór na n-imreoirí ó Bhaile an Londraigh, ó bhailte fearainn an pharóiste ar nós Chnoc Uí Dheá, an Spidéail, Bhaile Pháiscín agus Cholláin agus ó bhailte fearainn pharóiste an Ghleanna Rua/Bhaile Uí Argáin ar nós Bhaile Uí Argáin, an Ghleanna Rua agus Bhaile an Phiaródaigh.
Ní imrítear ach an pheil agus tá an club nasctha leis an g Gleann Rua i gcúrsaí iománaíochta.
Fiú amháin roimh bhunú oifigiúil CLG, d'imrítí an pheil go forleathan in oirdheisceart Chontae Luimnigh. Tá grianghraf d'fhoireann ann agus "Seamróga Bhaile an Londraigh" orthu ón mbliain 1888 agus tá cuntas ann ar chluiche peile a imríodh idir na Seamróga agus Eatharlach ó Thiobraid Árann sa bhliain 1885 ach is beag tagairt eile a rinneadh don ainm sin go dtí an 20ú céad. Nuair a athbhunaíodh Craobh Peile Sóisear Chontae Luimnigh sa bhliain 1911 bhuaigh Baile an Londraigh ar Chaisleán Uí Mhathúna sa chluiche cheannais agus d’fhan an chorn sa pharóiste ar feadh sé bliana déag mar níorbh fhéidir le Coiste an Chontae an chraobh a eagrú le linn an Chéad Chogadh Domhanda]] agus na dTrioblóidí.
Idir an dá linn d’fhás an pheil go tapa sa pharóiste. Bhuaigh siad Craobh Peile Sinsear Chontae Luimnigh sa bhliain 1917 agus ba iad na himreoirí chéanna a bhí ar fhoireann Luimnigh a chaill cluiche cheannais Chraobh Peile Sóisear na hÉireann sa bhliain chéanna i gcoinne Bhaile Átha Cliath.
Tar éis dóibh Craobh Sóisear an Chontae na bliana 1920 a bhuachaint sa bhliain 1924 agus i ndiaidh cluiche ceannais sinsearach na bliana 1925 a chailliúint i gcoinne Úlla, ní raibh rath ar Bhaile an Londraigh sa phríomhghrád go ceann seachtó bliain eile. Cé gur bhuaigh siad an Chraobh Shóisearach den tríú huair sa bhlian 1933 (i ndiaidh buachaint ar Átháin) agus den cheathrú uair sa bhliain 1952 (tar éis Úlla a chloí sa chluiche ceannais), níor lean siad orthu ag imirt peile sinsearach ach bliain nó dhó i ndiaidh na mbuanna sin.
Ba ghruama an tréimhse i bpeil an Deiscirt idir na blianta 1925 agus 1969 nuair nár shroich aon chlub ón roinn cluiche ceannais sinsearach an chontae. Agus nuair a tháinig feabhas ar an scéal, bhí an lámh in uachtar ag Cromadh sna 1970í agus ag Gallbhaile sna 1980í. 
Ach i ndiaidh mórobair a dhéanamh sna comórtais óga, chruinnigh glúin nua i mBaile an Londraigh sna 1990í. D'aontaigh siad le Gaeil Ghailtí agus Garrdha Uí Spiolláin faoin ainm "Fánaithe Gleann an Chorráin" chun Craobh Peile Sinsear Chontae Luimnigh a bhuachaint sa bhliain 1991. Tháinig corn sóisearach an chontae ar ais chuig an gclub den chúigiú huair nuair a bhuaigh siad ar Ghearóid Ó Gríofa agus ba chlub sinsearach arís é Baile an Londraigh sa bhliain 1998 i ndiaidh éirí leo i gcoinne Phailís na Gréine chun Craobh Peile Idirmheánach an Chontae a bhaint. Bhí an Chraobh Shinsearach ina seilbh acu an bhliain dár gcionn nuair a bhuaigh siad ar an Ospidéal/Chathair Fuinse agus arís sa bhliain 2007 tar éis dóibh Drom Chollachair/Béal an Átha a shárú.
Leis na blianta fada bhí Baile an Londraigh ag imirt ar pháirceanna a bhí ar cíos acu timpeall an bhaile. Orthu siúd bhí "Páirc Osborne" (mar a bhfuil an tIonad Cúram Lae suite anois), "Páirc Stiofán Uí Loinsigh" (mar a bhfuil monarchan Galtee Wood suite anois), "Páirc Bhreathnach" (anois "Páirc Uí Bhuachalla") agus "Páirc Mhic Craith" ar Bhóthar Ghallbhaile. Ceannaigh siad a bpáirc imirthe féin lámh leis an mbaile ar Bhóthar Chill Fhionáin sa bhliain 1981.
I measc peileadóirí cáiliúla Bhaile an Londraigh a d’imir ar fhoireann Luimnigh i gcluiche ceannais Carobh Peile Sinsear na Mumhan, tá Seán Ó Mídheach ("John Meade") sa bhliain 1965, Gearóid Breathnach ("Ger Walsh") sa bhliain 1991 agus Seán Ó Murchú ("Johnny Murphy") sna blianta 2003 agus 2004.
B’as paróiste Baile an Londraigh freisin do Phroinsias Ó Duinnín ("Frank Dineen"), Uachtarán agus Ardrúnaí CLG i mblianta deiridh an 19ú aois. Ba é an Duiníneach an té a cheannaigh Páirc an Chrócaigh agus tá Lochtán Uí Dhuinnín ann ainmnithe ina onóir.



Thosaigh Ionradh na Moslamach sa Spáinn sa bhliain 711, faoi riail cailifeacht na hUmayyadaigh (Al-Walid I) agus faoi cheannas Tariq ibn Ziyad. Bhí an airm déanta suas don chuid is mó le Beirbeirigh, muintir iarthuaisceart na hAfraic a iompaigh ina Moslamaigh le déanaí. Rinne siad ionradh ar Ríocht Críostaíodh na Viseagotaigh suite ar Leithinis na hIbéire. Go lua sa bhliain 711 thrasnaigh Tariq ibn Ziyad agus a chuid fórsaí an Mhuir, b'fhéidir ag Giobráltar, agus lean siad ó thuaidh, neartaigh Emir Musa ibn Nusair (cheannasaí Tariq) agus a chuid fórsaí Tariq an bhliain dar gcionn.
I rith an feachtas 8 mbliana seo, forghabh na Moslamaigh an leithnis ar fad ach amháin cheantair san iarthuaisceart (An Ghailís agus Asturias) agus An Tír Bhascach. Glao na Moslamaigh al-Andalus, agus bhí sé mar chuid de Impireacht na hUmayyad.
Chuaigh siad soir ó thuaidh trasna na Piréiní ach bhí an lámh in uachtar ag an Francach Charles Martel ag cath Tours (Poitiers) sa bhliain 732.

Cathair is ea Cusco (Cuzco nó Qusqu) atá suite in oirdheisceart Pheiriú i ngar do Ghleann Urubamba sna hAindéis. Is í príomhchathair Réigiún Cusco agus Chúige Cusco í. Bhí 427,218 duine ina gcónaí i gCusco sa bhliain 2015 de réir meastúcháin oifigiúil. B'í príomhchathair Impireachta na nInceach í.

Is liosta é seo de na himreoirí a fuair ainmniúcháin agus a roghnaíodh mar Shárimreoirí na Bliana don bhliain 2006.
Fógraíodh na hainmniúcháin don bhliain 2006 ar an 18 Deireadh Fómhair.
Cúlbáirí: Dónal Óg Cíosóg (Corcaigh), Daithí Mac Gearailt (An Clár), Séamas Mac Fhearaigh (Cill Chainnigh)
Lán-tacaithe: Brian Ó Murchú (Corcaigh), Diarmaid Ó Súilleabháin (Corcaigh), J. J. Ó Dúláinne (Cill Chainnigh), Nollaig Ó hÍcí (Cill Chainnigh), Eoin Ó Murchú (Port Láirge), Tomás Ó Fiannaí (Port Láirge), Pól Ó Corráin (Tiobraid Árann), Proinsias Ó Leocháin (An Clár), Damien Roghaill (Luimneach)
Leath-tacaithe: Tomás Breatnach (Cill Chainnigh), Séamas Ó Raghaill (Cill Chainnigh), Seán Tennyson (Cill Chainnigh), Cainneach Mac Craith (Port Láirge), Antóin de Brún (Port Láirge), Rónán Ó Corráin (Corcaigh), Seán Gairnéir (Corcaigh), Éamann Ó Corcáin (Tiobraid Árann), Seán Mac Mathúna (An Clár)
Lár na páirce: Gearóid Ó Conchúir (Corcaigh), Tomás Ó Cionnaith (Corcaigh), Derek Ó Loinn (Cill Chainnigh), Séamas Mac Giolla Phádraig (Cill Chainnigh), Seán Mac Craith (Tiobraid Árann), Daithí Mac Beinéid (Port Láirge)
Leath-tosaithe: Éamann Ó Braonáin (Cill Chainnigh), Anraí Ó Sibhleáin (Cill Chainnigh), Eoin Ó Lorcáin (Cill Chainnigh), Dónal Ó Sheancháin (Port Láirge), Mícheál Breatnach (Port Láirge), Niall Ó Cárthaigh (Corcaigh), Beircheart Ó Conchúir (Corcaigh), Antóin Ó Ceamada (An Clár), Séamas Ó hÓgáin (Laois)
Lán-tosaithe: Seosamh Ó Déin (Corcaigh), Brian Ó Corcáin (Corcaigh), Máirtín Mac Cumascaigh (Cill Chainnigh), Aodhán Ó Fógartaigh (Cill Chainnigh), Antóin Mac Dhuifinn (An Clár), Eoin Ó Ceallaigh (Tiobraid Árann), Damien Ó hAodha (Gaillimh), Seán Ó Maoláin (Port Láirge), Seosamh Ó Beirgin (Uíbh Fhailí)

Péire deilbh le Oisín Kelly is iad Beirt Fhear Oibre (Béarla: "Two Working Men") atá suite in aice le Halla an Chontae, i gCorcaigh. Maraon le saothair ealaíne poiblí eile in Éirinn, cuireadh ainm aitiúl orthu, agus is "Cha and Miah" a chuirtear orthu freisin. Trí bhliain a chaith Kelly ag tógadh na ndealbh.
An dara dealbh le Kelly á dtaispeáint in áit poiblí ab ea Beirt Fhear Oibre. An chéad ceann ná Clann Lir, a nochtadh sa Ghairdín Cuimhneacháin i mBaile Átha Cliath i 1966. Sa bhliain sin, fruilíodh Kelly chun dealbh nua a dhéanamh chun chur lasmuigh de Halla na Saoirse i mBaile Átha Cliath.
Roimh na deilbh a chur suas os comhair Halla na Saoirse, chinntigh SIPTU go mbeidh na deilbh ina nguaiseacha tráchta. Arsa Desmond Rea O'Kelly, ailtire Halla na Saoirse i 2007:
Rud éigin eile is cúis aiféala dom nár cuireadh suas dealbh Oisín Kelly den fhear óg agus an fear níos sine os comhair Halla na Saoirse.
In ionad sin, nochtadh an dealbh os comhair halla nua chontae Chorcái, an foirgneamh nua is airde in Éirinn, i 1969. (D'fhan an halla chontae ina fhoirgneamh is airde in Éirinn go 2008.) 
Cuireadh an dealbh i leataobh le linn tamaill agus an halla chontae á athfhorbairt, ach cuireadh ar ais iad i 2006. 
Beirt fhear a léiríonn na deilbh, duine díobh ard agus tanaí, agus an duine eile níos ísle ague níos leathain. Tá caipin ar an bhfear níos ísle, agus tá a lámha siar. Tá lámha an fhir níos airde ar a chromáin. Tá an beirt acu ag féachaint suas sa spéir, b'fhéidir ar bharr an fhoirgnimh. Príomhtheachtaireacht na dealbh ná cuntas gairid ar shonraí beatha an "gnáthdhuine Éireannach" a thabairt, agus iad ag féachaint ar shaothair chríochnaithe in Éirinn.
Le linn na blianta, cuireadh "Cha" agus "Miah" ar na deilbh. Tagraíonn an ainm le ainmneacha dhá phearsa Chorcaí ar an gclár teilifíse "Hall's Pictorial Weekly" ar a chuaigh an-mheas sna seachtóidí.



Is polaiteoir Éireannach é Joe Behan (30 Iúil, 1959 a rugadh é). Toghadh é mar Theachta Dála do dháilcheantar Chill Mhantáin san olltoghchán sa bhliain 2007. Ba bhall d'Fhianna Fáil é ach d'éirigh sé as an bpáirtí ar an 17 Deireadh Fómhair, 2008 tar éis na cáinaisnéise.
Is múinteoir é Behan agus is iar-bhall de Chomhairle Contae Chill Mhantáin agus de Chomhairle Baile Bhré é freisin.
Tá Behan ag seasamh san Olltoghchán 2016.

Is loch beag í Loch Dearg nó Loch Geirg (Béarla: "Lough Derg") atá suite i gContae Dhún na nGall timpeall 7 gciliméadar ó thuaidh de bhaile beag Paiteagó. Tá achar de 890 heachtáir (2200 acra) inti agus tá sí éadomhan go leor. Í lár na locha tá oileán beag ar a ghlaoitear "Station Island" nó Purgadóir Naoimh Phádraig. Tá tór ar an áit seo mar ionad oilithreachta ón dara haois déag, nuair a scríobhadh an leabhar cáiliúil "Tractatus de Purgatorio Sancti Patricii".

Tá go leor oiriúnuithe uathúla le feiceáil i struchtúr fiseolaíoch nó in anatamaíocht na n-éan, an chuid is mó dóibh ag tabhairt cúnamh d'eitilt. Tháinig córas cnámharlaigh éadrom le haghaidh eitilte chun cinn sna héin, maille le mhatáin cumhachtacha, agus córais imshruthaithe agus riospráide a d'fhéadfadh ligean don éan eitilt.

Is polaiteoir Gearmánach é (rugadh 16 Eanáir 1940 in Neheim, an Ghearmáin).
Bhí sé ina aire tráchta, tógála agus tithíochta ó 1998-1999. Bhí sé ina chathaoirleach ar an SPD ó 2002-2005. Rinneadh aire den roinn oibre agus cúrsaí sóisiálta de,idir 2005 agus 2007 agus é ina leas-seansailéar i gcomhrialtas Angela Merkel. Ansin d'éirí sé as an bpolaitíocht ar feadh bliana le cúram a thabhairt dá bhean chéile a fuair bás i rith na bliana úd de bharr ailse. Toghadh é mar cheannaire ar an SPD i gcomharbacht ar Kurt Beck, ar an 18 Deireadh Fómhair 2008. D'éirí sé as mar cheannaire an SPD ar an tríú lá déag de mhí Shamhna 2009 tar éis an toradh tubaisteach a bhí ag an SPD sa toghchán náisiúnta i mí Meán Fómhair 2009. Níor lig sé dá ainm dul ar aghaidh mar iarrathóir le go haththoghadh é ag comhdháil náisiúnta an SPD.

Is córas oibriúcháin de chuid Microsoft é Windows 7 atá deartha le rith ar ríomhairí pearsanta. Díoladh don phobal é don chéad uair ar an 22 Deireadh Fómhair 2009. Measann formhór na ndaoine a bhain feidhm as go fóill gur fheabhsú ar Windows Vista é.

Tá an t-éan, an Meantán Gorm, "Cyanistes caeruleus", 10.5 go 12 cm (4.2 go 4.8 orlach,) ar fhad, ina chomhpháirt den Ord Passeriformes, sa chlann Paridae.
Tá an t-éan ar fáil go forleathan agus tá sé ina phóraitheoir cónaithe fud fad chrios measartha agus fo-artach na hEorpa agus na hÁise, i bhforaois dhuillsilteacha agus measctha. Is éan cónaithe é, sé sin, ní théann an chuid is mó díobh ar imirce.

Tá an t-éan, an Fhuiseog, ina chomhpháirt den Ord Passeriformes, sa chlann Alaudidae agus bíonn na fáinleoga ar fáil sa Sean-Domhan, maille le tuaisceart agus deisceart na hAstráile; spréigh ceann amháin, an Fhuiseog Adharcach, go dtí Meiriceá Thuaidh.

Fear spóirt Éireannach is ea Tomás Ó Doinn (Béarla: "Tommy Dunne") a rugadh ar an 21 Bealtaine 1974 i dTuaim Uí Mheára, Contae Thiobraid Árann. B'imreoir rathúil idirchontae é le Tiobraid Árann idir 1993 agus 2005, agus bronnadh trí ghradam Sárimreoirí na Bliana air agus gradam Iomána na Bliana amháin sa bhliain 2001.
Imríonn Ó Doinn leis a chlub Tuaim Uí Mheara fós.

Iar-iománaí Éireannach is ea Pádraig Ó hArtagáin (Béarla: "Pat Hartigan") a tháinig ar an saol sa bhliain 1950 i gContae Luimnigh. D'imir sé le foireann iomána idirchontae Luimnigh sna 1970idí, tréimhse an-rathúil dó: bhain sé cúig ghradam Sárimreoirí na Bliana amach. Meastar inniu go raibh sé ar na himreoirí is fearr a tháinig as an gcontae riamh.

Duine de pholaiteoirí móra na Fionlainne sa 20ú haois a bhí i Väinö Alfred Tanner (Heilsincí 12 Márta 1881 - Heilsincí 19 Aibreán 1966). 
Bhí a athair ag obair don iarnród, agus iníon scolóige ab ea a mháthair. Mar sin féin, bhain an buachaill óg amach an Ardteistiméireacht agus rinne sé staidéar ar an eacnamaíocht agus ar an dlí. Bhí sé an-sáite i ngluaiseacht na gcomharchumann. Sa bhliain 1907 a vótáladh isteach an chéad uair é i dtoghcháin na Pairliminte, agus é ina bhall de pháirtí na nDaonlathach Sóisialta. Cé gur Sóisialaí a bhí ann, bhí sé barúlach gur chóir don pháirtí comhoibriú leis na buirgéisigh mheasartha.
Níor ghlac sé páirt i gCogadh Cathartha na Fionlainne, agus é an-diúltach do na Gardaí Dearga. Dúirt sé nach raibh sa chogadh ach coiriúlacht agus amaidí. Nuair a tháinig na Daonlathaigh Shóisialta chucu arís i ndiaidh an chogaidh, chuaigh sé i gceannas ar an bpáirtí. 
In Ard-Fheis na bliana 1926, chuir Väinö Hupli agus lucht a leanúna d'fhiacha ar Tanner éirí as oifig an chathaoirligh sa pháirtí. Go gairid ina dhiaidh sin, áfach, ceapadh ina Phríomh-Aire é. 
Bhí an-mheas ag na maithe agus na móruaisle ar Tanner taobh amuigh dá pháirtí féin. Nuair a bhí boic mhóra na heite deise agus an tsaoil ghnó ag útamáil leis an smaoineamh deachtóireacht a dhéanamh den Fhionlainn in aithris ar an Iodáil Fhaisisteach, d'fhiafraigh an gróintín toiciúil tionsclaíochta Rafael Haarla de Tanner, an mbeadh seisean sásta dul i gceannas ar an tír ina dheachtóir i ndiaidh an "choup d'état". Dhiúltaigh Tanner go múinte, agus é go tréan ar son an daonlathais.
Sa bhliain 1930, fuair lucht leanúna Tanner an ceann ab fhearr ar Hupli sa pháirtí, agus ceapadh ina chathaoirleach ar na Daonlathaigh Shóisialta arís é.
Bhí Tanner ina Phríomh-Aire sna blianta 1926-1927, ina Aire Airgeadais sna blianta 1937-1939, ina Aire Gnóthaí Eachtracha sna blianta 1939-1940, agus ina Aire Trádála agus Tionsclaíochta sna blianta 1940-1942. Bhí sé ina chathaoirleach ar ghluaiseacht idirnáisiúnta na gcomharchumann sna blianta 1927-1945.
Bhí an tAontas Sóivéadach an-mhíshásta le chomh maith is a d'éirigh le Tanner an lucht oibre a choinneáil ag tacú le cuspóirí cogaidh na Fionlainne sa Dara Cogadh Domhanda. I ndiaidh an chogaidh, chuir na Sóivéadaigh brú ar an bhFionlainn pionós príosúin a ghearradh do Tanner, mar "choirpeach cogaidh". Chaith Tanner na blianta 1946-1948 sa phríosún. Bhí coimpléasc capaill ann, áfach, agus tháinig sé réasúnta slán as an ngéibheann. Chuaigh sé le polaitíocht arís i ndiaidh bhlianta an bhraighdeanais, agus bhí sé ina chathaoirleach ar an bpáirtí in athuair sna blianta 1957-1962.

Cathair in Iarthar na Fionlainne í Pori (Sualainnis: "Björneborg", nó "Cathair na mBéar" - leagan truaillithe den ainm seo is ea an leagan Fionlainnise). Bhí 76,355 duine ina gcónaí ansin ar an 31 Lúnasa 2008. Is í féile an tsnagcheoil, nó "Pori Jazz", is mó a thabhaíonn clú don áit taobh amuigh den Fhionlainn, ach thairis sin, tá clú ar na cladaí gainimh in Yyteri agus ar an bhfoireann áitiúil haca oighir, "Porin Ässät".
Is iomaí uair a chuaigh an chathair trí thine, agus nuair a tharla sin an uair dheireanach, faoi dheireadh na naoú haoise déag, thug an tImpire ar an ailtire Georg Theodor von Chiewitz cuma nua a chur ar an áit ar fad. Theastaigh ó Chiewitz cuma níos fairsinge a bheith ar an gcathair, agus a aithne sin ar chuid mhór de Phori inniu féin.
Tá clú ar an inscríbhinn Laidine ar halla na cathrach freisin: "Curia Arctopolis" ("áras Chathair na mBéar"). Ó nach bhfuil mórán Laidine ag muintir na cathrach, is é an chiall a bhain lucht an ghrinn as na focail ná "kuri ja ankara poliisi" ("smacht agus dianphóilíniú").

Is éan parsaireach í (san Ord Passeriformes) an smólach, sa chlann nó fhine Turdidae, a bhíonn ar fáil go mór mór ach ní go heisiatach sa Sean-Domhan.

Bronntar Duais Nobel na Síochána gach bliain ar an duine a rinne an obair is fearr ar son na síochána.

Is scríbhneoir é Jean-Marie Gustave Le Clézio (rugadh Nice, an Fhrainc, 13 Aibreán 1940). Bhuaigh sé an Prix Renaudot sa bhliain 1963 mar gheall ar a úrscéal "Le Procès-Verbal" agus bhuaigh sé an Duais Nobel na Litríochta sa bhliain 2008.

Duais litríochta is ea an Prix Renaudot sa Fhrainc.

Duais litríochta is ea an Prix Goncourt (Gaeilge: 'Duais Goncourt') sa Fhrainc. Is í an duais seo an duais litríochta is mó agus is sine sa Fhrainc. 
Ba é le hairgead a d'fhág an scríbhneoir Francach Edmond de Goncourt le huacht a bunaíodh an Prix Goncourt, rud a deineadh sa bhliain 1896. Do bunaíodh an "Société littéraire des Goncourt" (Gaeilge: 'Cumann Liteartha na Goncourt') go hoifigiúil sa bhliain 1902 agus do moladh an chéad Prix Goncourt riamh ar an 21ú lá de mhí na Nollag sa bhliain 1903 don scríbhneoir John-Antoine Nau, mar aitheantas ar a úrscéal "Force ennemie" (1903).
Chomh maith leis an Prix Goncourt, moltar an "Société littéraire des Goncourt "na duaiseanna seo a leanas gach bliain: an Prix Goncourt de la Poésie; an Prix Goncourt de la Nouvelle; an Prix Goncourt de la Biographie; an Prix Goncourt de la Jeunesse, agus an Prix Goncourt du Premier Roman.

Pictiúr a thóg mé féin de Leabharlann an Chreidimh.

Feirmeoir agus lúthchleasaí Éireannach ab ea Muiris Ó Daimhín (1842 - 1927), nó "Maurice Davin" as Béarla, a rugadh i gCarraig na Siúire, Contae Thiobraid Árann. Bhí sé ar duine de bhunaitheoirí an Chumainn Lúthchleas Gael nuair a chuireadh tús leis an eagraíocht sa bhliain 1884. B'eisean an chéad uachtarán ar an gcumann chomh maith, agus an t-aon duine a chaith dhá thréimhse san oifig seo.
Roimhe sin, ba shár-lúthchleasaí é Ó Daimhín agus bhí curiarrachtaí domhanda bainte amach aige, rud a thuill clú idirnáisiúnta dó sna 1870idí. 
Tá Ardán Daimhín i bPáirc an Chrócaigh ainmnithe in ómós dó.



Is é Caisleán an Chomair (Béarla: "Castlecomer") príomhbhaile thuaisceart Chontae Chill Chainnigh, Poblacht na hÉireann. Bhí timpeall ar 1,531 duine ina gcónaí ann sa bhliain 2006. Tá an baile san áit a dtagann na bóithre N78 agus R694 le chéile, deich míle taobh thuaidh de chathair Chill Chainnigh.
Tagann ainm an bhaile ó chaisleán áitiúil a thóg na Normannaigh thiar sa bhliain 1171 ar mhullóg a bhfuil geataí an Castlecomer Demesne suite uirthi inniu.


Mamach crúbach is ea an capall nó an t-each. Is ainmhithe móra ceathairchosacha iad na capaill. Is é "Equus caballus" an t-ainm eolaíoch. Úsáidtear an t-aimhe le haghaidh spórt agus le haghaidh obair. 
I nGaeilge na hÉíreann, is é "capall" an focal is coitianta, cé go n-úsáidtear "each" freisin. I nGaeilge na hAlban is é "each" an gnáthfhocal.
"Stail" a thugtar ar an bhfireannach agus "láir" a thugtar ar an mbaineannach. Tugtar "searrach" ar an ainmhí óg. Baineann na focail "gearrán, cairiún," agus "gillín" le capall spochta.
Meastar go bhfuil baint idir an focal Gaeilge “capall” agus focal na Laidine, “caballus”. Ní léir an ón bhfocal "caballus" a d'eascair an focal Gaeilge nó an focal dúchasach atá ann.
Sean-Ghaeilge “ech”, Ind-Eorpais *ekwo. 

Is ainmhí mór é an t-eilifint. Ainmneacha eile ar an míol seo ná 'Ailbhean' (ó Ghaeilge na hAlban), nó 'Torc-Each' (is ar nós each le starrfhiaile toirc é). Mamach atá ann. Tá na heilifintí le fáíl san Afraic agus san Áise. Tá trí speiceas ann: "Loxodonta africana" agus "Loxodonta cyclotis" san Afraic agus "Elephas maximus" san Áise.

Ainmhí clóis is ea an madra (madadh nó gadhar) ("Canis lupus familiaris"). Mamach atá ann. D'eascair madraí an lae atá inniu ann ón mac tíre. Mar gheall ar an bpórú a rinne daoine is mór an éagsúlacht atá ann i measc na gcineál éagsúla. Tá na madraí flúirseach go maith ar fud an domhain.

Is mamach beag í luch agus baint aici le hord na gcreimirí. Is an luch thí ("Mus musculus") an speiceas is mó iomrá, agus tá an luch mhóinéir ("Apodemus") líonmhar in áiteanna éigin, cé go ndéanann iolair, seabhaic agus a leithéidí creach uirthi. 
Tá roinnt creimirí ann atá dealraitheach le lucha agus atá le fáil i dtithe uaireanta. Orthu sin tá "Peromyscus leucopus" (an luch chosbhán) agus "Peromyscus maniculatus".
Is iomaí ainmhí agus éan a itheann lucha - nathracha, madraí rua agus eile. Mar sin féin, tá an luch ar cheann de na géinis mhamacha is rathúla toisc gur féidir léi maireachtáil san oiread sin áiteanna.
Is féidir le lucha dochar a dhéanamh, go háirithe nuair a itheann siad barra. Is féidir leo díobháil a dhéanamh do thithe agus galracha a spré trí chac agus trí sheadáin. 
Istoíche is mó a bhíonn lucha sa siúl. Níl radharc na súl go han-mhaith acu agus téann siad i muinín a gcluasa géara agus ina gcumas bolaíochta chun teacht ar bhia. 

Ainmhí is ea an gabhar. Mamach le crúba atá ann. 
Tugtar "pocán" nó "pocaide gabhair" ar an bhfireannach agus "minseach" ar an mbaineannach. "Meannán" a thugtar ar an ainmhí óg. "Gobhar" a deirtear i nGaeilge na hAlban.
Sean-Ghaeilge “gabor”, Ceiltis *gabros, Ind-Eorpais *kapro- (pocán). 

Is mamach crúbach í an mhuc. Uiliteoir is ea í.

Ainmhí mór is ea an bhó. Mamach le crúba atá ann. Faightear bainne ó bha. Tá tuairim is 1.3 billiún bó ar domhan (281,700,000 san India). D'eascair ba an lae atá inniu ann ón úras ("Bos primigenius").

Ainmhí feoiliteach is ea an leon. Mamach atá ann, agus is ball d'fhine na bhFelidae é. Is é an leon an saghas cait is mó ar domhan sa lá atá inniu ann ach amháin an tíogar. Tá leoin ina gcónaí san Afraic, agus tá grúpa beag ann san India freisin.

Is é an mac tíre nó an faolchú liath an t-ainmhí fiáin is mó san fhine úd "Canidae", is é sin, fine na gcúnna. De réir an taighde a rinneadh ar an aigéad dí-ocsairibeanúicléasach i gcillíní na bhfaolchúnna, is ionann bunús an mhic thíre agus an mhadra cheansaí ó thús. Aithnítear roinnt fospeiceas, ach níl na bitheolaithe ar aon fhocal faoi líon ná faoi roinnt cheart na bhfospeiceas. Go bunúsach, glactar leis go mbíonn na mic thíre ina gcreachadóirí ardleibhéil ina gcuid éiceachóras, is é sin, ní bhíonn aon chreachadóir ag marú mic thíre le hiad a ithe. Níl siad chomh hoiriúnaitheach leis na cúnna eile, ach mar sin féin, bíonn siad in ann déanamh as dóibh féin ina lán timpeallachtaí éagsúla, idir choill, fhásach, shléibhte, thundra, "taiga", fhéarthailte, agus fiú imeall na cathrach. 
Bhí na faolchúnna flúirseach go maith ar fud na hEoráise agus Mheiriceá Thuaidh, tráth, ach d'imigh sin agus tháinig seo: níl ach iarsmaí beaga dá sheanghnáthóg fágtha ag an mac tíre inniu. Is é is cúis leis seo ná an cúngú a rinne an duine isteach ar a ghnáthóg agus na feachtais léirscriosta a cuireadh ar an mac tíre go forleathan, agus na daoine barúlach go raibh an mac tíre dainséarach dóibh féin, go háirithe do na páistí. Mar sin féin, is é breithiúnas an Aontais Idirnáisiúnta um Chaomhnú an Dúlra (IUCN) i gcónaí nach bhfuil an faolchú liath, mar speiceas, faoi bhagairt ar bith. Bítear ag marú na mac tíre ina lán áiteanna inniu féin, ar mhaithe leis an spórt nó leis na páistí a chosaint orthu, ach ón taobh eile de, tá siad faoi chosaint an dlí in áiteanna eile.
Bíonn na mic thíre, de ghnáth, 0.6 - 0.9 méadar ar airde, 1.3 - 2 méadar ar fad, agus 30 - 40 cileagram ar mheáchan. Na cinn ba mhó a maraíodh sa tSibéir agus i Meiriceá, bhí siad timpeall ar 80 cileagram. Tá an baineannach 20 % níos lú ná an fireannach. Bíonn na baineannaigh níos cúinge sa soc agus san éadan freisin, agus a gcuid cos níos giorra ná ag na fireannaigh. 
Tá an mac tíre in ann taisteal fada a dhéanamh. Bíonn sé ag cur thart ar dheich gciliméadar de in aghaidh uair an chloig nuair a bhíonn sé ag déanamh fánaíochta, ach má theastaíonn uaidh creach a mharú, is féidir leis luas 65 chiliméadar in aghaidh uair an chloig a shroicheadh. Tá lapaí an mhic thíre an-oiriúnach dá lán cineálacha tír-raoin, agus is ainmhí méarshiúlach é, is é sin, ainmhí atá ag dul ar a bharraicíní - ní chuireann sé iomlán a shála ar an talamh. Cabhraíonn sin leis an mac tíre an meáchan a leathadh go cothrom ar an sneachta, ach go háirithe.
Bíonn dath an chlúimh éagsúil go maith - liath, rua, donn nó dubh, bain do rogha astu - agus níl sé as an ngnáth teacht ar phobal mac tíre a bhfuil na dathanna seo go léir le fáil ina measc, cé go mbíonn pobail aondathacha ann chomh maith - pobail bhána nó dhubha, de ghnáth. Bíonn na faolchúnna dubha coitianta go maith i Meiriceá agus san Iodáil, agus iad sách tearc sna tíortha eile. 
Déanann na mic thíre a gcúpláil sa chéad tríú cuid den bhliain, ó Eanáir go hAibreán. Sna domhanleithid arda is deireanaí a chúplálann siad. Maireann an baineannach ag iompar clainne ar feadh trí scór lá, agus bíonn cúig nó sé choileán san ál tipiciúil.



Sráidbhaile Éireannach ar bhruach na Life i gContae Chill Dara is ea Claonadh (Béarla: "Clane"). Tá sé suite sa bharúntacht Claonadh, 32 km ó Bhaile Átha Cliath ag an crosaire idir na mbóithre réigiúnacha R403 agus R407, idir Maigh Nuad agus an Nás i dtuaisceart an chontae.
Le daonra 4,968 duine sa bhliain 2006, is é an 8ú baile is mó i gContae Chill Dara, agus an 78ú ceann is mó i bPoblacht na hÉireann.

Bruachbhaile de chuid Bhaile Átha Cliath, Poblacht na hÉireann é Baile Formaid () atá suite seacht gciliméadar taobh thiar den chathair, taobh theas de Pháirc an Fhionnuisce. Tá teoiranneacha ag an mbaile le Séipéal Iosóid sa tuaisceart, le Baile Bhailcín sa deisceart, le hInse Chór san oirthear, agus le Baile Phámar agus Cluain Dolcáin san iarthar. Tá an baile ag críochantacht le habhainn na Life sa tuaisceart agus leis an Chanáil Mhór sa deisceart. 

Is gallán Éireannach é an Lia Fáil atá ina sheasamh ar an bhForrad ar Chnoc na Teamhrach i gContae na Mí. De réir bhéaloideas na hÉireann, corónaíodh gach ceann de Ard-Ríthe na hÉireann ann suas go dtí Muirchertach mac Ercae sa bhliain 500.
Deirtear gurb iad Tuatha Dé Danann a thóg an Lia Fáil go hÉireann.


Is éard is pornagrafaíocht ann ná cur síos lom díreach ar an gcomhriachtain nó ar ghníomhartha collaí de chineál éigin eile, nach bhfuil de chuspóir leis ach éirí craicinn a chur ar lucht a fhéachana. Bhí pornagrafaíocht de chineál éigin ann ó thús na staire, ach le déanaí, tá an phornagrafaíocht iompaithe ina tionsclaíocht mhór mhillteanach, de réir mar a d'éirigh na daoine níos caoinfhulangaí i leith na collaíochta poiblí. Bhí an-bhaint ag an bhforbairt seo le teacht na meán nua cumarsáide, cosúil leis na fístaifeadáin, na seinnteoirí dioscaí digiteacha agus an tIdirlíon féin. 
Tá sé ina chúis mhór conspóide, an féidir idirdhealú a dhéanamh idir pornagrafaíocht agus ealaín anghrách. Bíonn na daoine idir dhá chomhairle freisin faoi thionchar na pornagrafaíochta ar nósanna craicinn na ndaoine, ar an gcoirpeacht chollaí (an banéigniú ach go háirithe), agus ar sheasamh na mná sa tsochaí. Tá cuid de na feiminithe den bharúil gur "bolscaireacht chogaidh in aghaidh na mban" atá sa phornagrafaíocht, mar shampla. Bíonn lucht eaglaise agus creidimh ag cur catha ar an bpornagrafaíocht freisin, agus iad den tuairim go spreagann sí na daoine chun gníomhartha craicinn a chleachtadh nach bhfuil inghlactha ó thaobh an reiligiúin de. Rud eile fós, is dóigh le cuid mhór acu gur drochrud ann féin í an phornagrafaíocht, de réir an Bhíobla, ó dúirt Íosa: "Duine ar bith a bhreathnaíonn ar bhean le dúil inti, tá adhaltranas déanta aige léi cheana féin ina chroí." (Math 5:28)
Ón taobh eile de, tá go leor daoine barúlach nach féidir cosc a chur ar an bpornagrafaíocht gan dochar a dhéanamh don tsaoirse cainte agus tuairimíochta sa tsochaí. Áitíonn siad freisin go bhfuil na torthaí taighde ag tabhairt le fios nach spreagann an phornagrafaíocht daoine chun banéigniú a dhéanamh, ós iad na tíortha is mó cead cainte na tíortha is lú banéignithe.
Tá an focal féin "pornagrafaíocht" curtha i dtoll le chéile as dhá thamhan Gréigise a chiallaíonn "striapach" agus "scríobh", is é sin, "scríbhneoireacht faoi striapacha". 
Tá an phornagrafaíocht linn le fada, is féidir a tús a rianú siar go dtí an tréimhse réamhstairiúil fiú le mionsamhlacha cloiche a bhfuil gnéasorgáin mhéadaithe orthu. Níor thosaigh an phornagrafaíocht a bhfuil aithne againne uirthi go dtí an ré Victeoiriach. Ag an am seo tosaíodh ar a dhéanamh mídhleathach. An Danmhairg an chéad thír a rinne dleathach é, sa bhliain 1969.
Táthar ag déanamh cur síos éigin ar an gcomhriachtain agus ar an saol collaí ó tháinig an tsibhialtacht chun saoil, ach dealraíonn sé nár cruthaíodh coincheap na pornagrafaíochta roimh ré an Victeoirianachais sa naoú haois déag. Roimhe sin, ba é an dearcadh coitianta a bhí ann nach ndéanfadh sé dochar as an ngnáth duit pictiúir a fheiceáil a raibh cur síos iontu ar chomhriachtain, fiú má bhí diansrianta curtha leis an ngníomhaíocht féin. Bhaintí úsáid as an bpornagrafaíocht sna scigphictiúir pholaitiúla, mar shampla.
Nuair a tháinig fothracha na cathrach Rómhánaí úd Pompeii chun solais sna 1860idí, bhain pictiúir phornagrafacha na sean-Rómhánach an-stangadh as na Victeoirianaigh, ó bhí saothar na seanúdar Laidine á staidéar go dian acu, agus iad ag adhradh na sibhialtachta Rómhánaí. Ní raibh súil acu lena leithéid, agus d'fhéach siad leis na pictiúir agus na deilbheacha a choinneáil i bhfolach ó na haicmí ísle, na mná agus na páistí. 
De ghnáth, tugtar pornagrafaíocht bhog ar an gcineál pornagrafaíochta nach dtaispeánann na baill ghiniúna. Pornagrafaíocht chrua atá i gceist má thaispeántar os coinne an cheamara iad. 
Tá seánraí éagsúla pornagrafaíochta ann le freastal ar thoighis gach duine ó thaobh na bhfeitisí agus na bhfantaisíochtaí de. I measc na gcineálacha éagsúla tá na cinn seo:
Is as Meiriceá a thagann mórchuid na staitisticí maidir le húsáid na pornagrafaíochta, i SAM, is iad na stáit is coimeádaí is mó a cheannaíonn pornagrafaíocht, stáit a bhfuil cosc acu ar phósadh aerach – ceannaítear 11% níos mó iontu. Bíonn leath d’fhir ag breathnú ar phornagrafaíocht gach seachtain agus breathnaíonn breis is 70% d’fhir ar phornagrafaíocht gach mí. Tá staidéir eile as an tSualainn a léiríonn rátaí a chuirfeadh an rud céanna in iúl, arís eile. Bíonn 66.7% ag breathnú ar scannáin chraicinn uair sa mhí is 90% cúpla uair sa bhliain thall. Bhí 98% de fhir agus 72% de mhná tar éis breathnú ar scannán craicinn riamh ann. Dar le staidéar ón mbliain 1989 bhí 92% de bhuachaillí SAM tar éis Playboy a fheiceáil nó a léamh faoi aois 15. Tosaíonn páistí Mheiriceá ag breathnú ar chruaphornagrafaíocht ag meán- aois de 11.
Ó thaobh an idirlín, tá na scannáin ghnéis go mór sa treis i gcomórtas le gach úsáid eile; 25% de na cuardaigh ar fad a dhéantar ar an idirlíon baineann siad le pornagrafaíocht, agus ba iad na focail ‘sex’ agus “porn” an ceathrú agus an séú téarma ba mhó a cuardaíodh. 43% de gach úsáideoir idirlíon a bhaineann úsáid as pornagrafaíocht. Cúisíonn tionscal na scannán leathair rachmas mór, sa bhliain 2006 ba $97 billiún a tuilleadh de bharr na pornagrafaíochta go domhanda. 
Rinneadh staidéar i Montréal ar fhir shingle a léirigh go mbreathnaíonn siad ar 40 nóiméad de phornagrafaíocht sa tseachtain, i gcomparáid leo siúd i gcaidreamh a bhreathnaíonn air ar feadh 20 nóiméad. Tháinig cáil ar leith ar an staidéar seo toisc gur theip orthu teacht ar fhear nach raibh scannán leathair feicthe riamh aige. Dar le 66.5% d’fhir go raibh breathnú ar phornagrafaíocht inghlactha i mbealach éigin, agus d’aontaigh 50% de mhná óga.
Deir saineolaithe áirithe gur de dheasca na scannán leathair a bhíos na galair thógálacha ghnéis ag dul i méadaíocht chomh maith leis na toirchis ag déagóirí. Sa bhreis air sin tá foréigean i gcoinne na mban le feiceáil ina lán físeán craicinn, mar aon le maslaí béil.

Ba chumadóir Rúiseach é Dmitri Dmitriyevich Shostakovich (), nó "Дмитрий Дмитриевич Шостакович" sa Rúisis. (25 Meán Fómhair 1906 – 9 Lúnasa 1975).

Ba chumadóir Rúiseach é Igor Fyodorovich Stravinsky (Rúisis: Игорь Фёдорович Стравинский) (17 Meitheamh 1882 – 6 Aibreán 1971).




Is bruachbhaile de chuid Bhaile Átha Cliath, Poblacht na hÉireann é Baile Bhailcín ("Walkinstown" an Bhéarla) atá suite taobh theas den chathair, timpeall sé chiliméadar ó lár na cathrach. Tá Baile Bhailcín ag críochantacht leis na mbailte eile Cromghlinn san oirthear, Droimeanach sa tuaisceart, na Glaschnoic sa deisceart agus Baile an Mhóta, an Cloigín Gorm agus Cluain Dolcáin san iarthar.
Bruachbhaile lánfásta atá ann, ina bhfuil tithíocht sraithe príobháideach don chuid is mó. Tá an tionscal éadrom atá ann dírithe ar Bhóthar an Mhíle Fhada, in iarthar an bhaile.
Bhí daonra 5,910 ann sa bhliain 2006, dar leis an Phríomh-Oifig Staidrimh.

Ceantar tuaithe in iarthar Chontae Mhaigh Eo is ea Ghleann Oistín (Béarla: "Glenhest").
Tá Gleann Oistín suite 10km thoir-thuaidh ó mBaile Uí Fhiacháin. Tá séipéil, mbunscoil agus ionad pobail ann.

B'ailtire Éireannach é James Hoban (t. 1758 - 8 Nollaig, 1831), a dhear roinnt foirgnimh poiblí in Éirinn agus i Stáit Aontaithe Mheiriceá. An t-éacht is mó a rinne sé ná an Teach Bán i Washington, D.C.
Tháinig Hoban ar an saoil i mBaile Mhic Dháith, baile beag in aice le Callainn, Contae Chill Chainnigh, agus tógadh é ar eastát an Iarla Bhaile Mhic Dháith ag Gráinseach Chuffe, áit inar fhoghlaim sé ceird na cearpantóireachta. Ina dhiaidh sin, fuair sé a chuid oideachais san ailtireacht ag Cumann Ríoga Bhaile Átha Cliath.
Tar éis Réabhlóid Mheiriceá, d'fhág Hoban an tír seo agus chuir sé faoi i Meiriceá. Chuir sé bun le gairmréim mar ailtire i Philadelphia sa bhliain 1781. An bhliain dar gcionn, thaisteal sé go dtí Carolina Theas, agus dhear sé roinnt foirgnimh ann, Teach Stáit Carolina Theas i gColumbia ina measc.
Sa bhliain 1792, b'é Hoban an buaiteoir i gcomórtas a cuireadh ar siúl chun dearthóir an árais uachtaránachta nua a roghnú, an Teach Bán mar a tugadh air níos déanaí. Bhí plean Hoban bunaithe ar Theach Laighean i mBaile Átha Cliath, ach rinne sé foirgneamh dhá stór de, tar éis iarratas ó George Washington. Tógadh an foirgneamh idir na blianta 1793 agus 1800.
Bhí Hoban ar duine de na h-ailtirí maoirseachta a bhí ag obair ar Chnoc an Chaipeatóil i Washington, ag cur i gcrích scéimeanna a bhí deartha ag Dr. William Thornton.
Chaith Hoban an chuid eile dá shaol i Washington, D.C., ag obair anois is arís ar fhoirgnimh poiblí agus scéimeanna rialtais eile, bóithre agus droichid ina measc. Dhear sé Rossenarra House in aice leis an tsráidbhaile Cill Mogeanna i gContae Chill Chainnigh chomh maith, sa bhliain 1824.
Bhásaigh Hoban i Washington, D.C. ar an 8 Nollaig, 1831.


Iar-pheileadóir agus pearsa teilifíse is ea Antóin Ó Tuathail (Béarla: "Anthony Tohill") a rugadh ar an 2 Lúnasa 1971 i Suitreach, Contae Dhoire. D'imir sé le foireann idir-chontae Dhoire idir 1991 agus 2003, agus bhuaigh sé Craobh na hÉireann uair amháin sa bhliain 1993. Chomh maith le sin, tá dhá bhonn buaite aige i gCorn Uladh agus ceithre bhonn sa tSraith Náisiúnta. Roghnaíodh é mar Shárimreoir sna blianta 1992, 1993, 1995 agus 2000.
Tar éis dó éirí as an spórt mar imreoir, ghlac sé post mar shaineolaí ar an gclár teilifíse The Sunday Game. Sa bhliain 2008, ceapadh é ina roghnaitheoir ar fhoireann na hÉireann a d'imir in aghaidh na hAstráile sa pheil chomhrialacha.

Canúintí Bascaise, le hathruithe ar an litriú sa bhun-chomhad SVG
Ó: http://commons.wikimedia.org/wiki/Image:Basque_Dialectes.svg

Is é Tíotán an tsatailít is mó atá ag Satarn, agus é ar an dara gealach is mó sa ghrianchóras ar fad. Is é Tíotán an t-aon ghealach amháin a bhfuil atmaisféar substaintiúil aici, rud a choinnigh a dhromchla ceilte ar na réalteolaithe ar feadh i bhfad. Nítrigin, N, is mó atá san atmaisféar (98.4 %). Tá an fuíoll comhdhéanta as an meatán CH agus as hiodracarbóin eile, chomh maith le comhdhúile simplí hidrigine, nítrigine agus carbóin (cianaigin CN, abair, nó ciainíd hidrigine, HCN).
Tá Tíotán 50 % níos mó ná ár nGealach féin ar trastomhas, agus 80 % níos troime ná í. Is é Ganymede an t-aon satailít nádúrtha amháin sa ghrianchóras a sháraíonn méid Tíotán, agus tá Mearcair níos lú ná Tíotán, cé go bhfuil sé níos troime. Ba é an réalteolaí Ollannach Christiaan Huygens a chuir an chéad sonrú riamh i dTíotán, thiar sa bhliain 1655.



Is staid na foirne sacair Hull City, East Riding of Yorkshire é Kingston Communications Stadium, atá suite i Hull, Sasana. Is é 25,404 toilleadh an staid.



Club peile Sasanach is ea Hull City Association Football Club atá suite i Kingston upon Hull. Bunaíodh sa bhliain 1904 é. Tá an fhoireann ag imirt sa Premier League faoi láthair, agus is é an "KC Stadium" a staid baile. Is é Phil Brown an traenálaí atá aige.

Is móilín tríadamhach é Ózón, atá comhdhéanta de trí adamh ocsaigine. Is foirm nó allatróp den mhóilín ocsaigine é, nach bhfuil chomh chobhsaí le gnáthmhóilín na hocsaigine, ina bhfuil dhá adamh ocsaigine ann O. 
Ag leibhéal na talún, is truailleán aeir é ózón le éifeachtaí dochracha do chóras riospráide an ainmhí agus an duine. 
San atmaisféar uachtarach, ionsúnn ózón an chuid radaíocht ultraivialait a thagann ón ghrianradaíocht, agus a d'fhéadfadh a bheith díobhálach, roimh theacht chun na talún di.
Tá ózón ar fáil i dtiúchan íseal fud fad atmaisféar an domhain. Tá a lán feidhmiúcháin thionsclaíocha agus tomhaltacha aige. B'é ózón an chéad allatróp de dhúil cheimiceach aitheanta san eolaíocht, b'é Christian Friedrich Schönbein, a chéadléirigh gur gás ar leith é sa bhliain 1840 agus a thug an t-ainm ózón air. 
Focal Gréigise é 'ózón', leis an bhrí " boladh", os rud é go mbíonn boladh suntasach ag aer nó ocsaigin trína ngabhann díluchtú leictreachais. D'aimsigh Jacques-Louis Soret an fhoirmle O3 d'ózón sa bhliain 1865 agus dheimhnigh Schönbein í sa bhliain 1867.


Is é an meatanól, nó an t-alcól meitile, an ceann is simplí de na halcóil, agus is í an fhoirmle cheimiceach atá aige ná CHOH. Is minic a ghiorraítear an fhoirmle sin go MeOH, ina seasann Me don mheitilghrúpa CH-.
Le teocht an tseomra, is dual don mheatanól bheith ina leacht éadrom soghalaithe nach bhfuil dath ar bith ann. Rachaidh sé trí thine go héasca, má thagann an gal i dteagmháil le tine oscailte. Tá boladh suntasach ann cé go bhfuil sé ábhairín níos séimhe agus níos milse ná boladh an eatanóil. 
Nimh atá sa mheatanól, toisc go gclaochlaíonn sé go formaildéad i meitibileacht an duine. Déanann an meatanól dochar ar leith do reitine na súile, agus mar sin, is minic a fhágtar iarmharáin an nimhiú meatanóil dall ar fad go lá a mbáis.


Polaiteoir Éireannach de Phairtí Fhine Gael ab ea Pádraig Sáirséal Ó Donnagáin (nó i mBéarla, "Patrick Sarsfield (Paddy) Donegan") (29 Deireadh Fómhair 1923 - 26 Samhain 2000).
Toghadh Ó Donnagáin don chéad uair san olltoghchán sa bhliain 1954 mar Theachta Dála do dháilcheantar Chontae Lú. Chaill sé a shuíochán ag an gcéad olltoghchán eile ach d'éirigh leis arís sa bhliain 1961 agus toghadh é i ngach olltoghchán ó shin go dtí 1977. D'éirigh sé as an bpolaitíocht sa bhliain 1981.
Ceapadh mar Aire Cosanta i gcomhrialtas 1973 é (idir Fhine Gael agus Pháirtí an Lucht Oibre). 
Chuir Cearbhall Ó Dálaigh Bille na gCumhachtaí Éigeandála faoi bhráid na Cúirte Uachtaraí i 1976 chun a chinntiú go raibh sé de réir Bhunreacht na hÉireann, agus é ag iarraidh cearta an tsaoránaigh a chosaint. 
An 18 Deireadh Fómhair 1976 sínigh Cearbhall Ó Dálaigh Bille na gCumhachtaí Éigeandála.
Trí lá níos déanaí (18 Deireadh Fómhair 1976), thug Paddy Donegan (Fine Gael) masla dó ("Thundering disgrace" a dúirt na nuachtáin ag an am ach is cosúil go raibh na focail níos láidre i ndáiríre), agus é ina Aire Cosanta. Bhí an tAire ag labhairt roimh oifigigh Airm na hÉireann i Muileann gCearr.
An 22 Deireadh Fómhair 1976, d'éirigh Ó Dálaigh as oifig mar uachtarán nuair nár ghlac an Taoiseach, Liam Mac Cosgair, le héirí as oifig Donegan. 
Ceapadh Pádraig Ó Donnagáin mar Aire na Talún é ag deireadh na bliana 1976.

Réalteolaí, geoifisiceoir, matamaiticeoir, meitéareolaí agus fisiceoir Sasanach ba ea Edmond Halley (8 Samhain, 1656 – 14 Eanáir, 1742).
Rugadh Halley in Haggerston, Shoreditch, Sasana, agus bhí a athair siúd ina choire gallúnaí saibhir. Thaispeáin Halley óg an-suim sa mhatamaitic. D'fhoilsigh sé páipéir ar an ghrianchóras agus ar ghrianspotaí, agus é fós ina fhochéimí.
Tar éis dó Oxford a fhágáil, sa bhliain 1676, thug sé cuairt ar San Héilin, oileán atá suite san Atlantach Theas, agus é ar intinn aige staidéar a dhéanamh ar na réaltaí sa Leathsféar Theas.

Is bainisteoir agus iar-imreoir sacair Sasanach é Phillip "Phil" Brown (rugadh é ar an 30 Bealtaine, 1959 i South Shields, Sasana). Tá sé ina bhainisteoir ar Hull City sa Premier League. 
D'imir Brown le Hartlepool United ó 1978 go dtí 1985, agus ansin le Halifax Town ó 1985 go 1988. Cheannaigh Bolton Wanderers é sa bhliain 1988. Chaith sé na blianta idir 1994 go 1996 le Blackpool.
Derby County
Bhí George Burley ina bhainisteoir ar Derby County idir 2003 agus 2005, ach bhí droch-chaidreamh idir é féin agus an mbord, agus d'éirigh sé as i mí an Mheithimh, 2005. Bhí suim mhór ag Phil san obair agus rinneadh bainisteoir nua de. Ní raibh na torthaí go maith, áfach, agus briseadh é as a phost tar éis seacht mí.
Hull City
Tá Brown ina bhainisteoir ar Hull City inniu agus tá an fhoireann ag imirt sa Premier League. Bhí an club ag bun an Championship i mí na Nollag, 2006 agus tugadh an sac don bhainisteoir Phil Parkinson. Bhuaigh Hull craobh an Championship Play-Off Final sa bhliain 2008 agus d'imir siad sa Premier League don séasúr 2008-09. Íslíodh iad ag deireadh séasúr 2009-10 agus níor athnuadh a chonradh. 

Version of translated by 

Is foclóirí agus eagarthóir é an tAthair Láimhbheartach Mac Cionnaith (Béarla: "Lambert McKenna"). Chuir sé eagar ar fhoclóir Gaedhilge-Béarla i 1935 agus "English Irish Phrase Dictionary" i 1911. Saolaíodh an tÍosánach Mhic Cionnaith sa bhliain 1870 i gCluain Tairbh i mBaile Átha Cliath agus d'éag sé i 1956.

Bhí Galen as Pergamon (rugadh timpeall na bliana 129 i bPergamon, agus d'éag timpeall na bliana 199), ina lia Gréagach.
Rinne sé neart fionnachtana ar chúrsaí leighis trí mionscrúdú a dhéanamh ar ainmhithe áirithe cosúil le muca, madraí agus moncaithe. Glacadh lena thuairimí i leith ghníomhaíochtaí an chroí, na n-artairí agus na bhféitheacha, go dtí an bhliain 1628 nuair a tháinig teoiric William Harvey chun cinn, is é sin go sreabhann an fhuil timpeall na colainne de bharr imbhualadh an chroí a fheidhmíonn mar chaidéal.1 Ní fios go baileach cé mhéad alt léannta ar scríobh sé ach meastar go raibh níos mó ná 400 dóibh. Scríobhadh i nGréigis iad. Cailleadh cuid mhaith dóibh nuair a dódh Leabharlann Chathair Alastair agus le scrios Impireacht na Róimhe scaipeadh iad. Siad na cinn is mó atá le fáil anois ná na cinn a haistríodh go hAraibis agus ar bhunaigh na hArabaigh agus níos déanaí na hEorpaigh a léann leighis. Bhí tionchar ollmhór ag a chuid tuairimí sna Meánaoiseanna. I ndeireadh thír thall, agus an leigheas agus an eolaíocht ag forbairt, ba léir go raibh cuid mhaith dá chuid tuairimí míchruinn.

Staidéar stair na bhfocal is ea sanasaíocht. Baineann an staidéar seo le cá huair ar tháinig focal isteach i dteanga, cá háit ónar tháinig sé agus cad é mar a d'athraigh sé trí am maidir lena fhoirm agus a chiall. Tá an tsanasaíocht bunaithe ar dhlíthe na foghraíochta stairiúla agus an éabhlóid shéimeantach de na téarmaí atá i gceist.
Toisc go bhfuil teangacha éigine ró-shean le heolas díreach a aimsiú futhu (eolas scríofa mar shampla), is minic a bhaintear úsáid as teangeolaíocht chomparáideach le heolas a athchruthú. Trí úsáid teicníce a thugtar an "modh comparáideach" uirthi, is féidir le teangeolaithe fios a bhaint amach faoi mhatháirtheangacha roinnte agus iad ag amharc ar theangacha gaolta.

Is próiseras é an Osmóis ina idirleathann tuaslagóir (go minic uisce) trí scannán leaththréscaoilteach, ó tuaslagán le 
tiúchan tuaslagáite íseal (poitéinseal uisce ard) go dtí tuaslagán le tiúchan tuaslagáite ard (poitéinseal uisce íseal), 
suas grádán tiúchana tuaslagáite.
Is próiseas fisiceach é ina ngluaiseann tuaslagóir, ó thaobh amháin go taobh eile, gan inchur fuinnimh, trí scannán leaththréscaoilteach (tréscaoilteach don tuaslagóir, ach ní don tuaslagáit) a indhealaíonn dhá tuaslagán 
le tiúchanaí difriúil.


Is imreoir sacair Éireannach é Killian Brennan (r.31 Eanáir, 1984 i nDroichead Átha, Éire). D'imir sé le Bohemians agus faoi láthair is leis na Shamrock Rovers atá sé ag imirt. 
D'imir sé le Dublin City ó 2003 go 2004. Bhí sé ag imirt le Cathair Doire ó 2004 go 2007 agus d'imir sé sa chluiche leatcheannais i gCorn FAI sa bhliain 2005 agus i gCorn UEFA sa bhliain 2006.
Cheannaigh Bohemians é sa bhliain 2007 agus chaith sé geansaí uimhir a seacht. Bhuaigh sé an FAI League of Ireland leo.



Ba pholaiteoir agus ceannairí míleata Gearmánach é Hermann Wilhelm Göring (nó Goering, mar a litrítear é freisin) (12 Eanáir 1893 – 15 Deireadh Fómhair 1946), duine de na ceannairí ba thábhachtaí i bPáirtí Náisiúnta Sóisialach Lucht Oibre na Gearmáine (na "Naitsithe"). 
Bhí sé ina cheannasaí ar an Luftwaffe, aerfhórsa na Gearmáine, agus an duine a bhí roghnaithe ag Adolf Hitler chun teacht i gcomharbacht air.
Tar éis an Dara Cogadh Domhanda, cuireadh ar a thriail é as coireanna cogaidh. Daoradh chun báis é ag na Trialacha Nuremberg ach chuir sé lámh ina bhás féin an oíche dar gcionn.

Baile in Éirinn is ea Baile Choitín. Tá an baile suite i gContae Chorcaí.

Baile in Éirinn is ea Baile Garbháin. Tá an baile suite i gContae Chorcaí.

Baile in Éirinn is ea Baile Chaisleáin Bhéarra. Tá an baile suite i gContae Chorcaí.

Baile in Éirinn is ea Baile na Martra (Béarla: "Castlemartyr"). Tá an baile suite in oirthear Chontae Chorcaí. Tá cónaí ar timpeall is 500 duine ann.

Baile in Éirinn is ea Béal Átha an Cheasaigh. Tá an baile suite i gContae Chorcaí.

Baile in Éirinn is ea Béal Átha Leice. Tá an baile suite i gContae Chorcaí.

Baile in Éirinn is ea an Bhlarna. Tá an baile suite i gContae Chorcaí.
Tá turasóirí, Meiriceánaigh ach go háirithe, an-tábhachtach in eacnamaíocht an cheantair. Is iomaí óstán agus brú dóibh ata suite sa cheantar. Tá clú agus cáil ar Caisleán na Blarnan, Cloch na Blarnan agus ionad siopadóireachta na Blarney Woollen Mills. Deirtear go mbeidh bua na bladaireachta ag gach duine a phógann an chloch.
Is é The Muskerry News, páipéar míosúil, nuachtán áitiúil an cheantair. Tá stáisiúin raidió áitiúla le fáil sa cheantar: RedFM, C103, 96fm agus Life FM.

Baile in Éirinn is ea Bréantrá. Tá an baile suite i gContae Chorcaí.

Baile in Éirinn is ea Bun an Tábhairne. Tá an baile suite i gContae Chorcaí.

Baile in Éirinn is ea Carraig Uí Leighin. Tá an baile suite i gContae Chorcaí.

Baile in Éirinn is ea Cill na Mallach. Tá an baile suite i gContae Chorcaí.

Baile in Éirinn is ea Cluain. Tá an baile suite i gContae Chorcaí.

Baile in Éirinn is ea Droichead na Bandan. Tá an baile suite i gContae Chorcaí.

Baile in Éirinn is ea An Góilín. Tá an baile suite i gContae Chorcaí.

Baile in Éirinn is ea Mainistir Fhear Maí (Béarla: "Fermoy" ). Tá an baile suite i gContae Chorcaí, ar an Abhainn Mhór.

Baile in Éirinn is ea Maigh Eala nó Mala. Tá an baile suite i gContae Chorcaí. Bhí 7,864 duine ina gcónaí i Mala sa bhliain 2006.

Sráid-bhaile in Éirinn is ea Rinn an Scidigh. Tá an baile suite i gContae Chorcaí.

Baile in Éirinn is ea Ros Ó gCairbre. Tá an baile suite i gContae Chorcaí.

Baile in Éirinn is ea An Sciobairín. Tá an baile suite i gContae Chorcaí.

Baile in Éirinn is ea An Seangharraí. Tá an baile suite i gContae Chorcaí.

Baile in Éirinn is ea Sráid an Mhuilinn. Tá an baile suite i gContae Chorcaí.





Is aisteoir Meiriceánach í Emmanuelle Grey "Emmy" Rossum (a rugadh ar an 12 Meán Fómhair 1986 i Nua-Eabhrac). Is ban-aisteoir í a bhfuil cáil uirthi mar gheall ar a ról sa scannán "The Day After Tomorrow".


Na Gaeil a tugadh riamh ar bhunmhuintir na hÉireann, na hAlban (Gaeilge na hAlban: "na Gàidheil") agus Mhanann (Gaeilge Mhanann: "ny Gaeil"), agus é le tuiscint go raibh saghas éigin Gaeilge á labhairt acu uile. Ainm é a thagann ó "Goídil" (gοi:δil') na sean-Ghaeilge. (D'fhéadfadh siúd teacht ón ainm a thug na Breatnaigh ar choilínigh Éireannacha in iarthar na Breataine tar éis thitim na hImpireachta Rómhánaí.) 
Is fada na Gaeil á samhlú leis na Ceiltigh, ach is léir ón bhfianaise sheandálaíoch nach bhfuil an scéal chomh simplí sin. 
Tamall éigin tar éis 8000 RC tháinig na chéad daoine Méasailiotacha chun na hÉireann agus iad ina bhfiagaithe agus ina gcnuasaitheoirí. Ní fios cén teanga a bhí acu, ach idir 4500 agus 4000 RC tháinig daoine Neoiliteacha agus iad ina bhfeirmeoirí. Thug siad caoirigh, gabhair, beithígh agus barra (go háirithe cruithneacht agus eorna) leo. Áitíonn scoláirí éigin gur leosan a tháinig an chéad teanga Ind-Eorpach, teanga a n-eascródh an Ghaeilge aisti níos faide anonn.
Tháinig Éire faoi anáil chultúir mhóra ábhartha na hEorpa: thosaigh an Chré-Umhaois ann timpeall 2500 RC agus thosaigh an tIarannaois timpeall 800 RC. Ba ghnách riamh úsáid an iarrainn a chur i leith na gCeilteach de bharr iarsmaí a fuarthas i lár na hEorpa agus iad chomh sean le 8000 RC, ach is beag fianaise atá le fáil ar ionradh Ceilteach, agus is mó an trácht a dhéantar anois ar idirleathnú teicneolaíoch ná ar idirleathnú pobail. Tá le tuiscint as sin nach gá teacht na nGael agus déanamh na n-earraí iarainn a chomhcheangal le chéile, d'ainneoin na bhfinscéalta a chuireann síos ar ionraí aniar. 
Muintir Mhéasailiotach a bhí ann ar dtús: iad ag seilg, ag iascaireacht agus ag cnuasach.
Tháinig an fheirmeoireacht mar chuid den tréimhse Neoiliotach, agus leachtanna móra á dtógáil. Sa Chré-Umhaois tógadh leachtanna nua, ach in ionad na seantuamaí comhchoiteanna tháinig uaigheanna aonair, leaca cloiche istigh iontu agus soithí maiseacha. Sa Iarannaois tosaíodh ag tógáil dúnta móra agus an chuid is mó acu le fáil in iarthar na tíre.
Cibé athruithe cultúrtha a tharla i measc na scothaicme, is léir go raibh an-leanúnachas ag baint le saol na ngnáthdhaoine: tá an fhianaise le fáil sna hiarsmaí a thugann léargas ar bheatha mhuintir na tuaithe ó ghlúin go glúin, agus iad á gcur féin in oiriúint go dlúth d'aeráid agus do luí na tíre maidir le modhanna curadóireachta, le cothú, le ceirdeanna. Neartódh sin leis an tuairim go raibh na Gaeil ann ón aimsir Neoiliotach amach, béascna agus teanga ar leith acu agus iad in ann pobail nua a Ghaelú de réir mar a tháinig siad siúd isteach. D'fhágfadh sin gur tábhachtaí cultúr ná cine.
Tá rian na seandachta ar chuid mhaith de na logainmneacha freisin, rud eile a chuireann an leanúnachas in iúl.
Sa ré Mhéasailiotach a tháinig na chéad daoine chun Oileán Mhanann, agus lean feirmeoirí iad sa ré Neoiliotach, mar a tharla in Éirinn. Tháinig an t-athrú céanna ar na tuamaí agus eile de réir na tréimhse. B'fhéidir gur ón mBreatain a tháinig na chéad fheirmeoirí, ach meastar gur tháinig dream nua isteach ó Éirinn timpeall 700 AD, rud atá le haithint ar na hinscríbhinní oghaim. 
Maidir le cúrsaí teanga, is féidir na Manannaigh a áireamh ar na Gaeil. Bhí an teanga Ghaeilge acu ón 8ú haois amach, agus mhair sí fiú tar éis theacht agus lonnú na Lochlannach. Bhí sí láidir go leor mar theanga phobail chomh déanach leis an 18ú haois.
P-Cheiltis a bhí á labhairt i ndeisceart na tíre le linn na Rómhánach, agus glacann a lán scoláirí leis gur theanga P-Cheiltise í an Phiochtais a bhí á labhairt sa tuaisceart sa luathmheánaoiseanna. Bunaíodh Ríocht na bPiochtach roimh an 6ú haois AD agus mhéadaigh de réir a chéile; faoin 12ú haois bhí Gaeilge, Lochlainnis agus Béarla (san oirdheisceart) le cloisteáil ann. 
Ba í an Ghaeilge teanga Dhál Riada, ríocht Ghaelach a bhí le fáil in Earra-Ghaidheal in oirdheisceart na tíre timpeall an 4ú haois AD. Is léir go raibh Éireannaigh á bhfódú féin ann, agus déarfadh scoláirí éigin go raibh Gaeilge á labhairt ann i bhfad roimhe sin. Leathnaigh an teanga leis an gCríostaíocht agus ghéill an Phiochtais de réir a chéile; faoin 12ú haois bhí Gaeilge á labhairt sa chuid ba mhó den tír. Ach bhí limistéar an Bhéarla ag méadú agus nósanna nua ag teacht isteach: cuireadh an feodachas agus na chéad bhailte móra cairte ar bun, agus tháinig uasalaicme nua isteach - ridirí agus eaglaisigh Fhrancacha agus Angla-Fhrancacha. Is dócha, freisin, go raibh an dátheangachas ag éirí coitianta i gceantair an oirthir agus go raibh buntáiste na cumhachta ag an mBéarla. Faoin 13ú haois bhí an Ghaeilge ag cúlú; bheadh na "Gàidheil" le fáil thiar feasta, sna Garbhchríocha, in Inse Gall agus feadh Mhaol na nGall.
Má tá ceangal idir cine agus teanga, is léir gur ar éigean atá na Gaeil ann inniu. Tá Gaeltachtaí na hÉireann agus na hAlban ag meath i gcónaí, agus cailleadh an cainteoir dúchais deireanach ar Oileán Mhanann sna seachtóidí. In Éirinn tháinig an meath mór sa 19ú haois thar aon aois eile; bhí an dátheangachas (nó saghas dátheangachais) ag fás, bhí an Béarla i réim i gcúrsaí poiblí, agus ba é an Drochshaol an babhta marfach. In Albain (Inse Gall agus na Garbhchríocha) sa tréimhse chéanna is beag baint a bhí ag an teanga in intinn na ndaoine le dul chun cinn, agus ní dhearnadh freastal uirthi. Meas béarlagair a bhí ar an teanga in Oileán Mhanann; b'fhearr duit Béarla. 
Sa bhliain 2006 ba í an Ghaeilge príomhtheanga an phobail agus an tí ag 3% den daonra. (4,422,100 duine a bhí ina gcónaí in Éirinn sa bhliain 2008). Meastar go bhfuil idir 20,000 agus 80,000 cainteoir dúchais ann (cé go mbeadh a bhformhór meánaosta nó ina seandaoine). Sa bhliain 2007 mheas an Roinn Gnóthaí Pobail, Tuaithe agus Gaeltachta go raibh timpeall 17,000 duine le fáil i gceantair mar a raibh neart Gaeilge á húsáid. Ach tá an meath ar siúl sa Ghaeltacht gan stad fiú ó bunaíodh an Stát – ó 250,000 cainteoir líofa sa Ghaeltacht ansin go dtí timpeall 30,000 anois (má tá a líon chomh mór sin féin).
Lasmuigh den Ghaeltacht bhí an Stát ag brath ar na scoileanna riamh chun ‘Gaeil Nua’ a dhéanamh. Theip air sin; tá daltaí na hÉireann ag foghlaim Gaeilge de dheoin nó d’ainneoin le timpeall seachtó bliain, agus gan ach Béarla ag a bhformhór mór tar éis an tsaoil. Le tamall de bhlianta anuas, áfach, tá borradh ag teacht faoin líon daoine a bhfuil Gaeilge ar a dtoil acu de bharr scolaíocht lánGhaeilge. Astu sin a fáiscfear an chéad ghlúin eile de chainteoirí dúchais. Tá an teanga ag lonnú i measc cuid den mheánaicme chathrach, go háirithe sna cathracha móra - Baile Átha Cliath sa deisceart, Doire agus Béal Feirste sa tuaisceart. Dream uirbeach na Gaeil feasta, cé gur deacair a líon a mheas faoi láthair.
In Albain tá líon na gcainteoirí dúchais ag dul i laghad i gcónaí, ach tá líon na ndaoine le Gàidhlig mhaith ag dul i méid i nDún Éideann agus i nGlaschú, áiteanna a bhfuil tumoideachas ar fáil. 
Bhí 58,652 cainteoirí Gàidhlig ann sa bhliain 2001, de réir an daonáirimh (sin 1.2% den daonra os cionn trí bliana d’aois). Sin laghdú timpeall 7,300 duine (11% den iomlán) ó dhaonáireamh 1991. In Inse Gall atá an chuid is mó de chainteoirí fós, ach níl céatadán is airde ná 61% le fáil ann. 
Is cosúil go mbeidh sláinte na Gàidhlig ag brath ar an meánaicme feasta, mar a tharla cheana in Éirinn. Béarla ar na hoileáin, Gàidhlig sna sráideanna.
San 19ú haois is mó a mheath an Mhanainnis, mar theanga (mar a síleadh) gan feidhm gan éifeacht; ach sa bhliain 1899 bunaíodh "Yn Çheshaght Ghailckagh". Nuair a cailleadh na cainteoirí dúchais deireanacha i lár an 20ú haois bhí daoine eile ag foghlaim na teanga. 
Anois tá tumoideachas le fáil i mbunscoil amháin agus an Mhanainnis á múineadh mar theanga bhreise i scoileanna eile; is féidir céim sa teanga a fháil ó Choláiste Mhanann agus ó Lárionad an Léinn Mhanannaigh. I gcúig cinn de na naíscoileanna baintear feidhm as Manainnis amháin, a bhuíochas sin ar chomhlacht darb ainm "Mooinjer Veggey". Is féidir a rá anois go bhfuil Gaeil arís i Manainn, más í an teanga féin an tomhas.

Bhí Erwin Johannes Eugen Rommel (rugadh 15 Samhain 1891 agus d'éag 14 Deireadh Fómhair 1944) ina cheannasaí tábhachtach den arm Gearmánach i rith an Dara Cogadh Domhanda.
Thóg sé páirt in san Chéad Chogadh Domhanda
Bhain Rommel an cháil is mó amach mar cheannasaí ar an arm Gearmánach a throid in aghaidh na Sasanaí san fhásach i dtuaisceart na hAfraice. De bharr a dul chun chinn in aghaidh Montgomery, an ceannaire Sasanach, ghlaodh "Sionnach an Fhásaigh" air. (Gearmáinis: ). Faoi dheireadh bualadh é ag cath El Alamain.
D'fhill sé ar an Ghearmáin ach bhí amhras ar na Naitsithe go raibh sé bainteach leis an iarracht Adolf Hitler a mharú san comhcheilg ar an 20 Iúil 1944.
Chuir Rommel lámh ina bhás fhéin tar éis brú millteanach air ó na Naitsithe. Ach in ainneoin sin, adhlacadh é le chuile onóir.

Is cathair sa Ghearmáin í Bonn. Tá an chathair suite ar bhruacha na Réine, fiche ciliméadar ó dheas de Köln i stát Nordrhein-Westfalen. Ba phríomhchathair na Gearmáine Thiar í Bonn ón mbliain 1949 go 1990. Bhí sí mar shuíomh rialtas na Gearmáine aontaithe ó 1990 go 1999. Thosaigh institiúidí rialtais ag bogadh ó Bhonn go Berlin sa bhliain 1998. Bogadh an dá theach de pharlaimint, an Bundestag agus an Bundesrat chomh maith leis an tseansailéireacht agus áit cónaithe an Uachtaráin.
Is lárionad polaitíochta agus riaracháin í Bonn fós mar d'fhan timpeall leath de rinn an rialtais sa chathair agus athlonnadh roinnt gníomhaireachtaí rialtais ó áiteanna eile sa tír go Bonn freisin. Bronnadh an teideal "Cathair Chónaidhme" uirthi chun aitheantas a thabhairt dá stádas.
Ta 16 institiúid de na Náisiúin Aontaithe lonnaithe i mBonn faoi láthair.
Rugadh Ludwig van Beethoven i mBonn sa bhliain 1770.

Sráidbhaile in Éirinn is ea Baile na Caillí. Tá an baile suite i gContae an Chláir.

Sráidbhaile in Éirinn is ea Baile Uí Bheacháin. Tá an baile suite i gContae an Chláir. Tá na foilsitheoirí leabhair Moinín lonnaithe i mBaile Uí Bheacháin.
I 2011 dúirt 184(40.1%) duine a bhfuil cónaí orthu i mBaile Uí Bheacháin go raibh an nGaelainn acu. Dúirt deichniúr(2.1%) go n-úsáideadar an nGaelainn go laethúil lasmuigh den córas oideachas. 
http://census.cso.ie/sapmap2011/Results.aspx?Geog_Type=ED&Geog_Code=16010&CTY=16

Sráidbhaile in Éirinn is ea Baile Uí Bheoláin. Tá an baile suite i gContae an Chláir. Bhí cónaí ar 152 dhuine i mBaile Uí Bheoláin sa bhlian 2011. 

Sráidbhaile in Éirinn is ea Carraig an Chabhaltaigh (Béarla : Carrigaholt). Tá an baile suite i gContae an Chláir.
Rugadh Eoghan Ó Comhraí ag Dún Átha in aice le Carraig an Chabhaltaigh.

Sráidbhaile in Éirinn is ea An Chreatlach. Tá an baile suite i gContae an Chláir.

Sráidbhaile in Éirinn is ea Cill an Disirt. Tá an baile suite in iarthar na tíre i gContae an Chláir. Bhí cónaí ar 378 duine i sráidbhaile gCill an Dísirt sa bhlian 2011. 

Baile in Éirinn is ea Cill Chaoi. Tá an baile suite in iarthar na tíre i gContae an Chláir.

Sraidbhaile in Éirinn is ea Cill Mhichíl. Tá an baile suite in iarthar na tíre i gContae an Chláir.

Sraidbhaile in Éirinn is ea An Chríoch. Tá an baile suite in iarthar na tíre i gContae an Chláir.

Baile in Éirinn is ea Cill Rois. Tá an baile suite ar chósta thiar na tíre i gContae an Chláir.

Sraidbhaile in Éirinn is ea Cill na Móna. Tá an baile suite in iarthar na tíre i gContae an Chláir.

Baile in Éirinn is ea Cora Chaitlín. Tá an baile suite in iarthar na tíre i gContae an Chláir, idir Luimneach agus Inis. Bhí cónaí ar 1,773 duine i gCora Chaitlín sa bhlian 2011, shíos aon duine amháin ó 1,174 duine sa mblian 2006. 

Sraidbhaile in Éirinn is ea Cora Finne. Tá an baile suite in iarthar na tíre i gContae an Chláir. Bhí 689 duine ina gcónaí i gCora Finne sa bhliain 2011.

Sraidbhaile in Éirinn is ea Cuar an Chláir. Tá an baile suite in iarthar na tíre i gContae an Chláir, i ngar do Chill Rois.

Sráidbhaile in Éirinn is ea Cuinche. Tá an baile suite in iarthar na tíre in oirdheisceart Chontae an Chláir. Bhí cónaí ar 935 duine i gCuinche sa bhliain 2011.

Sráidbhaile in Éirinn is ea Droichead Abhann Ó gCearnaigh. Tá an baile suite i gContae an Chláir. Bhí cónaí ar 2,507 duine i nDroichead Abhann Ó gCearnaigh lá an daonáireamh 2011. 

Sráidbhaile in Éirinn is ea Droichead an Chláir. Tá an baile suite in iarthar na tíre i gContae an Chláir. Tá an baile ainmnithe tar éis an Caisleán an Chláir. Seasann sé ar oileán sa chuid inseolta cúinge Abhainn na Fhorghais. Sa bhliain 1590 ainmníodh Contae an Chláir tar éis an caisleán, áit a bhí i suíomh straitéiseach. Is Mainistir an Chláir é, paróiste sa Deoise Chaitliceach Rómhánach Chill Dá Lua.
Is é iománaíochta an spórt imirte is mó atá le fáil i nDroichead an Chláir.

Sráidbhaile in Éirinn is ea Droichead Uí Bhriain (Béarla: "O'Brien's Bridge" nó "O'Briensbridge" ). Tá an baile suite in iarthar na tíre i gContae an Chláir.

Sráidbhaile in Éirinn is ea An Dún Beag (nó Doonbeg). Tá an baile suite in iarthar na tíre i gContae an Chláir. Bhí cónaí ar 272 duine sa sráidbhaile Dún Beag sa bhliain 2011. 
Ar an 11 Feabhra 2014, cheannaigh Donald Trump cúrsa gailf in aice le Dún Beag, "Trump International Golf Links". Ar an 12 Bealtaine 2014, bhí fáilte mhór roimh an uasal Donald Trump nuair a thug sé cuairt ar chontae an Chláir.

Is sráidbhaile in Éirinn í Eidhneach. Tá an baile suite in iarthar na tíre i gContae an Chláir. I 2011 bhí cónaí ar 204 duine i sráidbaile Eidhní. 

Baile fearainn in Éirinn is ea An Fhiacail. Tá an Fhiacail suite in iarthar na tíre i gContae an Chláir. Bhí cónaí ar 113 dhuine san Fhiacail sa mblian 2011. Bhí Gaoluinn ag 53.6% don daonra ag an am. 

Sráidbhaile in Éirinn is ea An Geata Bán. Tá an baile suite in iarthar na tíre i gContae an Chláir. Bhí cónaí ar 176 dhuine sa Gheata Bán sa bhliain 2011

Sraidbhaile in Éirinn is ea Lios ua Concobhair. Tá an baile suite ar chósta thiar na tíre i gContae an Chláir. Tá sé lonnaithe ar bhóthar an R478 idir an Leachtagus Dúlainn. Sa chéad leath den fhichiú haois bhí sé i nGaeltacht an Chláir. Tá Aillte an Mhothair 5km (trí mhíle) siar ón sráidbhaile. Rugadh John Philip Holland sa cheantar. Bhí cónaí ar 129 duine i shráidbhaile Lios Ceanúir sa bhlian 2011. 

Sraidbhaile in Éirinn is ea Lios Uí Chathasaigh (Béarla: "Lissycasey " ). Tá an baile suite in iarthar na tíre i gContae an Chláir.

Sraidbhaile in Éirinn is ea Mileac. Tá an baile suite in iarthar na tíre i gContae an Chláir.

Sráidbhaile in Éirinn is ea Mullach. Tá an baile suite in iarthar na tíre i gContae an Chláir. Bhí cónaí ar 229 duine ann sa bhliain 2006 agus 680 duine sa cheantar ar fad.

Baile in Éirinn is ea an Scairbh. Tá an baile suite in iarthar na tíre i gContae an Chláir. Bhí cónaí ar 816 duine i Scairbh sa bhlian 2011. 

Sraidbhaile in Éirinn is ea Tuaim Gréine. Tá an baile suite in iarthar na tíre i gContae an Chláir.

Sraidbhaile in Éirinn is ea Tuath Ó gConaíle. Tá an baile suite in iarthar na tíre i gContae an Chláir idir An Scairbh agus Cill Dalua.
Tá daonra thart ar 600 sa bhaile - de réir torthaí daonáirimh 2006.

Cathair in Uganda is ea Kampala. Príomhchathair na tíre atá ann. Bhí daonra 1,208,544 ag Kampala sa bhliain 2002.

Baile is ea an Bháinseach in Éirinn. Tá an baile suite i gContae Thiobraid Árann.

Baile is ea Buiríos Uí Chéin in Éirinn. Tá an baile suite i gContae Thiobraid Árann.

Baile is ea Cill an Áil in Éirinn. Tá an baile suite i gContae Thiobraid Árann.

Baile is ea Cloch Shiurdáin in Éirinn. Tá an baile suite i gContae Thiobraid Árann.

Baile is ea Dúrlas Éile nó Durlas go hoifigiúil (Béarla: "Thurles" ) in Éirinn. Tá an baile suite i gContae Thiobraid Árann. Tá daonra 8,000 ann.

Baile mór i gContae Thiobraid Árainn is ea Fiodh Ard (an "choill ard") (Béarla: "Fethard"), agus é suite ar an nGlais Álainn. Tagann fuaimniú an ainm i mBéarla ó /fið ard/ na seanGhaeilge. Tá os cionn 1,300 duine ina gcónaí ann. 
B’ábhar suntais Fiodh Ard riamh mar cheann de na bailte daingnithe margaidh a bunaíodh le linn Éadbhard I. Tá na ballaí cúig throigh is fiche ar airde agus tá an chuid is mó díobh ar marthain fós, murab ionann is bailte móra eile dá leithéid in Éirinn. 
Tá clú na gcapall ar an gceantar: ní beag an t-iomrá atá ar Ghraí na Cúile Móire, agus tá a lán stáblaí rásaíochta ann. 
Timpeall na bliana 1200 is dócha gur roghnaigh tiarna Normannach – Uilliam III de Braose, an 11ú tiarna d’Abergavenny sa Bhreatain Bheag – cnoc Fhiodh Ard mar áit a mbunófaí baile mór. Bhí teampall agus reilig ann, agus bhí tábhacht ar leith leis an margadh, ó bhí rath an bhaile mhóir ag brath chomh mór sin ar an gcuradóireacht a bhí ar siúl ina thimpeall. Tugadh cairt buirgéise d’Fhiodh Ard, rud a bhronn pribhléidí áirithe ar na buirgéisigh – cíosanna socraithe, a gcúirt féin agus fíneálacha socraithe ach amháin sna cásanna ba thromchúiseacha. Meastar gur tháinig cuid mhaith den phobal anoir ó Shasana nó ón mBreatain Bheag.
Chaill Uilleam de Braose Fiodh Ard sa bhliain 1208 toisc é a bheith in aighneas leis an Rí Eoin, agus sa bhliain 1215 bronnadh an baile mór ar ardeaspag Chaiseal. Ba leis an ardeaspagóideacht é anuas go dtí an 16ú haois. Bhí teacht isteacht ag dul don Eaglais ó na tailte, agus bhronn Uilleam ar Ospidéal Naomh Eoin Baiste i mBaile Átha Cliath é. (Níor bhuan an socrú é, mar thug Ab an Ospidéil an teacht isteach úd ar ais do na hardeaspaig go luath sa 14ú haois.) 
Bhí rath ar Fhiodh Ard sa 13ú haois; bhí síoda, iasc mara, salann, gual, tairní, adhmad agus pucáin fhíona á ndíol ann. Ní raibh an ceantar amuigh saor ó chontúirt; bhí ropairí ann, agus i lár na haoise ba ghá coillte a leagan in aice leis an mbaile mór toisc gur creachadh agus gur maraíodh roinnt ceannaithe. I dtús an 14ú bhunaigh na hAgaistínigh mainistir lasmuigh den bhaile mór. 
I dtreo dheireadh an 13ú haois bhí Éire ag éirí suaite, agus ba léir go raibh gá le múradh. Sa bhliain 1292 cheadaigh an Rí do na buirgéisigh balla a thógáil le hairgead a gearradh ar feadh seacht mbliana ar earraí a díoladh sa bhaile mór. Sa bhliain 1375 ceadaíodh deontas eile, agus luadh ballaí cloiche, rud a thabharfadh le tuiscint gur bhallaí adhmaid agus cré a bhí ann roimhe sin. Sa 15ú haois ceadaíodh dhá dheontas mhúrtha eile ar a laghad, agus múradh talamh breise lastuaidh agus laistiar den seanbhaile mór: bhí Fiodh Ard ag méadú. 
Comhartha eile ar an méadú sin ba ea na tithe a bhí á dtógáil taobh amuigh de na ballaí, agus bhí tábhacht le Fiodh Ard mar ionad riaracháin: sa chuid dheiridh den 15ú haois bhíodh Iarlaí Dheasmhumhan i láthair ag cúirteanna Fhiodh Ard agus ag foilsiú reachtanna ann. Sa bhliain 1552 fuair sé cairt ríoga ó Éadbhard VI a cheadaigh do na húdaráis déileáil le cúrsaí dlí gan chur isteach ón taobh amuigh, pribhléid ar dhíol siad aisti le cíos bliantúil aon mharc déag.
D’éirigh leis an gcorparáid cairt ríoga eile a fháil sa bhliain 1608, a bhuíochas sin ar an Ridire John Everard, mórán. Dream suntasach i ngnóthaí Fhiodh Ard ba ea muintir Everard chomh luath leis an 15ú haois, agus rinne John Everard móid dílseachta d’Eilís I, cé gur Chaitliceach é. Bhí lé ag an mBainríon leis, agus fuarthas cairt dá bharr; méadaíodh an Chorparáid, agus bronnadh breis pribhléidí le tráchtáil a chur chun cinn. Ordaíodh go dtógfaí halla tionóil, agus sa bhliain 1612 cheadaigh Séamas I dhá theach dídine a thógáil, ceann do mhná agus ceann eile d’fhir. Bhí tithe nua cónaithe á dtógáil agus méadaíodh an fhaiche mhargaidh. 
Sa 17ú haois thosaigh na cogaí arís. Ghéill Fiodh Ard do Mhurchadh Ó Briain, Tiarna Inse Uí Chuinn, a bhí ag troid ar son Pharlaimint Shasana, agus ghéill arís do Chromail trí bliana ina dhiaidh sin, sa bhliain 1650. Bhí Cromail ar an mbealach chun Cill Chainnigh, agus scríobh sé chun Spícéir Dháil Shasana faoi Fhiodh Ard, "as having a very good wall with round and square bulwarks, after the old manner of fortification". Bhí a chuid saighdiúirí ar stáisiún sa Mhainistir Agaistíneach.
San 18ú haois bhí Fiodh Ard ag dul chun raice, agus deir Leabhair na Corparáide go raibh simléirí contúirteacha ag sé dhuine is caoga sa bhliain 1718. Ba é réiteach an scéil sa 19ú haois na iarsmaí a leagan in áit iad a dheisiú, rud a d’fhág bearna mhór in oidhreacht na háite. Chaill an Mhainistir Agaistíneach an túr thiar sa bhliain 1835, agus níl ach aon gheata amháin fágtha i mballaí an bhaile mhóir.
Tá Fiodh Ard suite sa Trian Meánach in oirdheisceart an chontae, barúnacht a n-áiríodh 9,167 duine (26.4% den phobal) mar chainteoirí Gaeilge sa bhliain 1851, cé nach dóichí scéal ná gur fomheastachán an méid sin - níor dheacair 5% a chur leis ar a laghad. Daichead bliain ina dhiaidh sin, i ndaonáireamh na bliana 1891, áiríodh 1,258 duine (7.9% den phobal) mar chainteoirí Gaeilge. Dá fhad siar a rachfá is ea is treise a bheadh an teanga, agus níl aon amhras ná go mbíodh an teanga á labhairt i mbailte móra Chúige Mumhan sna meánaoiseanna agus chomh déanach leis an 19ú haois. I lár an 18ú haois chloisfeá idir Bhéarla agus Ghaeilge á labhairt i bhFiodh Ard, agus mhéadódh ar an méid Gaeilge lá margaidh nó aonaigh nuair a thiocfadh muintir na tuaithe isteach ag díol agus ag ceannach. 
Is dócha go raibh roinnt cainteoirí dúchais le fáil fós sa cheantar i dtús an 20ú haois. Canúint de Ghaeilge na nDéise a bhíodh á labhairt ann, ach tá sí marbh anois.
Bhí baint ag Buitléaraigh Dhún Búinne le Caisleán Teimhneáin beagnach ó thús, de réir na dtaifead atá le fáil. Sa bhliain 1353 phós Peadar, an dara tiarna, Caitríona, iníon le John de Bermingham, a bhí ina thiarna ar Theimhneán. Sa 15ú haois bhí Buitléaraigh dhifriúla ag éileamh na háite, agus deirtear gur shocraigh Iarla Urmhuman sa bhliain 1420 gur cheart an t-aighneas a réiteach le comhrac beirte idir Éamonn Dhún Búinne (an 5ú Barún), agus Éamonn de Buitléir eile - mac le hAb Chill Mhaighneann. B'fhada an comhrac é ach maraíodh an Barún agus fuair Buitléaraigh Chill Mhaighneann an caisleán. Tríocha bliain ina dhiaidh sin, le cúnamh dlí agus óir, shealbhaigh Buitléaraigh Dhún Búinne arís é, agus ba leo é anuas go dtí an 17ú haois. Shealbhaigh daoine eile ar shála a chéile é ina dhiaidh sin, agus is le húinéir príobháideach anois é.
Is cosúil gur tógadh an caisleán ar an ngnáthbhealach ar dtús - daingean simplí agus bábhún ina thimpeall. De réir a chéile cuireadh leis, agus anois is mó go mór é ná mar a bheadh sé ceithre chéad bliain ó shin. Murab ionann is formhór chaisleáin na tíre, is áit chónaithe fós é. 
Éamonn mac Shéamais de Buitléir, Barún Dhún Búinne agus tiarna Chaisleáin Chill Teimhneáin, a thóg an chéad chaisleán ag Cnoc an Choiligh timpeall na bliana 1465 dá dhara mac Peadar. Bhí na Buitléaraigh úd i dteann a réime i gContae Thiobraid Árann idir na blianta 1448 agus 1517. Maraíodh Peadar sa bhliain 1502, agus sa bhliain 1536 thug a mhac Piaras cuid de thailte Chnoc an Choiligh uaidh d’Iarla Urmhumhan agus do Thomás Buitléar. Nuair a treascraíodh Iarla Dheasmhumhan sa bhliain 1592 treascraíodh na Buitléaraigh freisin, agus chaill siad an caisleán agus na tailte a bhain leis. Chuaigh Cnoc an Choiligh ó dhuine go duine ina dhiaidh sin, agus is le húinéir príobháideach inniu é. 
Tá an caisleán gan díon, ach is maith an bhail atá air mar sin féin. Tá sé ar an mbeagán caisleán in Éirinn a bhfuil bábhún fós acu.

Baile is ea Ros Cré in Éirinn. Tá an baile suite i gContae Thiobraid Árann.
Tá mórán ollmhargadh sa bhaile cosúil le Tesco, SuperValu, Spar agus an siopa as An Ghearmáin, Lidl. Tá Dunnes Stores nua sa bhaile agus is siopa an-mhór é.
Tá dhá óstáin sa bhaile- Damer Court agus Racket Hall ar an N7. Tá go leor bialanna sa bhaile cosúil le bialanna Síneach, bialann Iodáileach agus McDonalds.

Baile is ea an Teampall Mór in Éirinn. Tá an baile suite i gcontae Thiobraid Árann Thuaidh.

Baile is ea Tiobraid Árann in Éirinn. Tá an baile suite i gContae Thiobraid Árann.
Bhunaigh na Lochlannaigh socraíocht ar oileán i dtús. Ag deireadh an dara aois déag thóg an Rí Normannach, Séan, caisleáin ann, ach níl rian an chaisleáin le fheiscint anois.
Dún Sasanach a bhí i dTiobrad Árainn. Bhí suas le 10,000 saighdiúirí ann i rith an Céad Cogadh Domhanda, agus úsáidtear é chun saighdiúirí nua a thraenáil don chogadh san Fhrainc.

Baile is ea an Tulach Sheasta in Éirinn. Tá an baile suite i gContae Thiobraid Árann.

Is riocht sláinte nó míochaine é an Teiteanas a théann i bhfeidhm ar na néarmhatáin agus a d'fhéadfadh cur isteach ar an anáil.
Tá an néartocsain teitataomain (sa Bhéarla: "tetanospasmin"), táirgthe ag an bhaictéar "Clostridium tetani", freagrach as príomh-airíonna an ghalair, sé sin an ríog dhoshrianta.
Frídíní san ithir agus in aoileach a théann isteach sa cholainn trí ghearradh oscailte nó dó is cúis leis. Téann teiteanas i bhfeidhm ar an néarchóras agus tig leis an duine a mharú. 

Sealad geolaíoch is ea an Holaicéineach, a thosaigh 11,700 blian ó shin, agus atá fós ar siúl. Tá an Holaicéineach san Tréimhse Cheathartha, agus tháinig sé tar éis an tSealaid Phléisticéinigh. Is tréimhse idiroighreach é.
Tagann a ainm ó na focail Gréigise ὅλος (holos, "go hiomlán nó ar fad") agus καινός (kainos, "nua"), a chiallaíonn "go hiomlán úrnua". Aithnítear é, leis an tréimhse the reatha, ar a dtugtar Croineolaíocht iseatópach, agus is féidir é a mheas mar thréimhse idiroidhreach san Oighearaois reatha, bunaithe ar an fhianaise sin.
Cuimsíonn an Sealad Holaicéineach freisin fás agus tionchar na speiceas daonna fud fad an domhain, lena n-áirítear a stair scríofa, forbairt na sibhialtachtaí móra, agus an trasdul suntasach foriomlán i dtreo an tsaoil uirbigh. Táthar den tuairim go mbíonn tionchar an-tábhachtach ag an duine ar Dhomhan na linne seo, agus a chuid éiceachórais, agus ar éabhlóid na speiceas, lena n-áirítear fianaise litisféarach, nó níos déanaí fianaise atmaisféireach ar thionchair an duine. Mar gheall ar seo, beartaíodh go sonrach téarma nua, an Sealad Antrapoicéineach, agus úsáidtear é go neamhfhoirmiúil le haghaidh an chuid is déanaí den stair nua-aimseartha agus an tionchair shuntasaigh daonna ón Réabhlóid Neoiliteach (thart ar 12,000 bliain roimhe seo)

Is ailse urchóideach í ailse mhuineál na broinne nó an ailse cheirbheacsach. Is é an víreas sineánómach daonna, nó an papalómaivíris daonna, nó VSD ("HPV" i mBéarla), is cúis leis an ailse, víreas a scaiptear ó dhuine go duine le linn gníomhaíochta gnéis (ní gá gur comhriachtain a bheadh i gceist). Is féidir le fir agus mná araon an víreas a tholgadh. 
Tá os cionn 100 cineál VSD ann ach níl ach 13 cinn acu aitheanta mar chúis leis an gcineál seo ailse agus bíonn dhá cheann díobh – cineálacha 16 agus 18 – ina gcúis do 70% de na cásanna. Is féidir gur comhartha don ghalar seo é fuiliú na faighne, ach is minic nach mbíonn airíonna ar bith le haithint roimh fhorbairt na hailse tromchúisí.
Nuair nach bhfuil an ailse ach i dtús a forbartha, is féidir dul i muinín máinliachta le hí a leigheas, eisceadh logánta san áireamh. Níos déanaí i bhforbairt na hailse, beidh ceimiteiripe agus radaiteiripe ag teastáil freisin.
Tá vacsaín i gcoinne an víreas sineánómach daonna (VSD) á hofráil chun girseacha óga a chosaint ar an dá chineál is coitianta den víreas is mó is trúig leis an ailse seo, mar atá, VSD-16 agus VSD-18 (Vacsaín HPV). Tá sé incheaptha go mbeidh vacsaín ann a dhíonfaidh an t-othar ar na cineálacha eile den víreas seo ar féidir leo an ailse seo a tharraingt air.
Úsáidtear smearadh Pap, modh oibre a chéadcheap George Nicolas Papanicolaou, leis an ngalar a aithint go luath rud a ligeann do na cnáimhseoirí é a leigheas le hobráid cuíosach simplí.
Is féidir le hailse cheirbheacs a bheith iontach tromchúiseach. Tá an ráta is airde d’ailse cheirbheacs in Iarthar na hEorpa, in Éirinn. Is í seo an dara cúis bháis is coitianta ó ailse i measc mná san aoisghrúpa 25 - 39 bliain d'aois.
Sa bhliain 2015 in Éirinn
Vacsaín HPV



Is siondróm meitibileachta neamhordúil é diaibéiteas, de ghnáth is de thoradh cúiseanna oidhreachtúila agus timpeallachta ag gníomhú i gcomhar lena chéile a éiríonn na leibhéil glúcóis (siúcra) san fhuil ró-ard (hipirglicéimea) le haghaidh sláinte maith. Tarlaíonn seo toisc nach bhfuil dóthain insline ann nó toisc go bhfuil an inslin olltáirgthe easnamhach i mbealach éigin. De ghnáth bíonn leibhéil ard siúcra san fhuil in éineacht le leibhéil ard colaistéaróil san fhuil agus de réir a chéile, d’fhéadfadh dianfhadhbanna a bheith ann dá bharr. Mar sin féin is féidir smacht a chur ar an diaibéiteas. 
Go bunúsach tá dhá chineál diaibéitis: 
Cineál 1 (Diaibéiteas Inslinspleách) – tarlaíonn an ceann seo de ghnáth sula sroichtear 35 bliana d’aois. De ghnáth bíonn comharthaí éagsúla i gceist agus tugtar aird leighis dó go mear. Ní dhéanann an cineál diaibéitis seo inslin, dá bhrí sin, tá sé riachtanach instealladh insline a thabhairt uair amháin ar a laghad in aghaidh an lae. 
Cineál 2 (Diaibéisteas neamh-inslinspleách) – tarlaíonn seo i ndiaidh 40 bliain d’aois agus de ghnáth baineann sé le bheith róthrom agus/nó le stair diaibéitis sa teaghlach. De ghnáth ó thaobh cóir leighis níl gá le hinstealltaí insline ach tá cailliúint meáchain de dhíth agus tá gá le haiste bia ar leith a leanúint (gan mórán siúcra ná saille ach le carbaihiodráití neamh-mhínphróiseáilte éagsúla a chuidíonn leis an inslin oibriú go héifeachtúil sa chorp). Uaireanta ní leor cailliúint meáchain agus bíonn táibléid de dhíth chun cuidiú ionas go n-oibreoidh inslin an duine níos fearr.
Diaibéiteas a thosaíonn déanach, cineál ar leith atá ann.


Go dtí go raibh fáil ag an phobal ar chógais ghnásúla, de gnáth bhí na galair agus ionfhabhtuithe ghnéastarchurtha doleigheasta, agus ní raibh i gceist i gcóir leighis ach fuascailt na siomptóm. Ba é an "London Lock Hospital" an chéad ospidéal deonach, a bhunaíodh sa bhliain 1746, le haghaidh na galair seo a rialú agus a scriosadh
Is é atá sna galair ghnéastarchurtha (GGT) ná ionfhabhtú a spréitear ó dhuine go duine trí chaidreamh collaí. Baictéir, víris, agus orgánaigh micreascópacha atá san fhuil, sa tseamhan, i sreabháin na colainne, nó a lonnaíonn sa réimse púbasach is cúis leis na GGT. Ach amháin i gcás SEIF, is féidir cóir leighis a dhéanamh ar thromlach na GGT, chomh luath agus a dhéantar fáthmheas orthu. Is tábhachtach an rud é cóir leighis a fháil go luath mar is féidir leis na GGT buandochar trom a dhéanamh. Uaireanta eascraíonn riochtaí mar ionfhabhtú peilbheach ainsealach, riochtaí urchóideacha, neamhthorthúlacht, toircheas eicteoipeach, agus ionfhabhtú ar linbh nuabheirthe ó GGT gan chóireáil.
Go dtí na 1990idí, bhí aithne fhorleathan air GGT mar ghalair veinéireacha: sa Laidin is é 'Veneris' an tuiseal ginideach an fhocail 'Venus' ( Gaeilge 'Véineas'), bandia an ghrá a bhí ag na Rómhánaigh. Bhí frása 'galar sóisialta' úsáidte freisin mar sofhriotal.
B'iad na hoifigigí sláinte poiblí a thóg isteach an téarma 'ionfhabhtú gnéastarchurtha' ( nó IGT) i dtosach.


Conradh síochána idirnáisíunta ab ea an Conradh Versailles, a chuir deireadh leis an gCéad Cogadh Domhanda idir na Comhghuaillithe agus an Ghearmáin. 
Síníodh é ar an 28 Meitheamh 1919 i bPálás Versailles i bPáras na Fraince, cothrom cúig bliana ón lá a fheallmharaíodh Ard-diúc Franz Ferdinand na hOstaire, ceann de na heachtraí ba mhó a chuir tús leis. 
Cé gur chuir an sos cogaidh a bhí sínithe ar an 11 Samhain 1918 stad leis an troid féin, lean an idirbheartaíocht ar aghaidh ar feadh sé mhí ag Comhdháil Síochána Pháras sular ghlacadh leis.
Gearrtar coinníollacha diana ar an nGearmáin leis an gConradh, a bhaineann dá sealúchas tíre agus dá críochtheoranna. Ordaítear go mbeidh ar an nGearmáin aisdúichithe a íoc le buaiteoirí an Chogaidh; an figiúr beacht a shocraítear níos déanaí ná 132 bhilliún marg óir.
Cé gur chuidigh an Rúis leis na comhghuaillithe an Chéad Chogadh Domhanda a bhaint, níor tugadh cuireadh dá gceannairí bheith páirteach i gComhdháil Síochána Pháras a shocraigh ceisteanna na hEorpa le Conradh Versailles. Mar sin, níor ligeadh do APSS bheith páirteach i gConradh na Náisiún.







Iriseoir clúiteach Meiriceánach ab ea Louis "Studs" Terkel (16 Bealtaine 1912 – 31 Deireadh Fómhair, 2008) a bhí ina aisteoir, ina staraí, agus ina chraoltóir ar feadh na mblianta fada i Siceagó. Bhain sé clú amach ar son a chuid agallamh le gnáthmhuintir na tíre agus ar son a sheasamh neamhbhalbh ar son cearta daonna.





Tugtar bullamhargadh agus béarmhargadh ar an dá chineál treocht ar an stocmhalartán nó ar an margadh.
Is é is bullamhargadh ann ná margadh ina bhfuil na praghsanna ag dul in airde. "Bulla" a thugtar ar an amhantraí atá ag iarraidh airgead a shaothrú ar an mbullamhargadh. I nGaeilge na Gaeltachta, déarfaí freisin go bhfuil "fuadach ar an margadh". Níl stádas oifigiúil ag an leagan seo, áfach. Chloisfeá ar aonach an bheostoic é, sna laethanta a bhí.
Ar an stocmhalartán, bíonn an bullamhargadh ann nuair a bhíonn na hinfheisteoirí dóchasach as an todhchaí agus iad ag súil le tuilleadh ardú ar na praghsanna. Mar sin, bíonn siad ag iarraidh scaireanna a cheannach le go bhféadfaidís iad a dhíol níos daoire níos déanaí, sin nó airgead a shaothrú ar na díbhinní.
Is éard is béarmhargadh ann ná margadh ina bhfuil praghsanna na scaireanna nó na dtráchtearraí ag titim. Tugtar "béar" ar an amhantraí atá ag iarraidh airgead a shaothrú ar an mbéarmhargadh. Téarma Béarla is ea an focal sin "béarmhargadh" a haistríodh focal ar fhocal go Gaeilge. "Aonach briosc" an téarma dúchasach, ach dealraíonn sé nach bhfuair na téarmadóirí an leagan seo sách soiléir le stádas oifigiúil a bhronnadh air. Téarma traidisiúnta de chuid na n-aontaí beostoic é.
Ar an mbéarmhargadh, tá gach infheisteoir ag dul in éadóchas faoin todhchaí, agus é ag iarraidh fáil réitithe dá chuid scaireanna ar phraghas chomh buntáisteach agus is féidir, sula gcaillfidh siad a bhfuil fágtha den luach iontu. Dá thoradh sin, leathfaidh an dearcadh duairc ar fud an mhargaidh, agus sa deireadh, is féidir go n-iompóidh an béarmhargadh ina chliseadh mhór agus na hinfheisteoirí ag iompairc le chéile ag iarraidh na scaireanna a dhíol uathu.
Má thagann feabhas beag gearrshaolach ar na praghsanna i ndiaidh dóibh titim fhada a chur díobh, tabharfaidh na hanailiseoirí stocmhalartáin léim an chait mhairbh air, más é an tuairim atá acu nach leor é le deireadh a chur leis an mbéarmhargadh. Tá an leagan cainte seo bunaithe ar an meafar "go léimfeadh an cat marbh féin dá dtitfeadh sé ó airde mhór anuas."



Aisteoir Iodálach is ea Gaspare "Kaspar" Capparoni (rugadh 1 Lúnasa, 1964 san Róimh). 

Is aisteoir agus fear gnó é Martin Weinek. Saolaíodh é sa bhliain 1964 i Leoben san Ostair. Bhain sé cáil amach sa tsraith teilifíse "Inspector Rex".

Is éard is sum (Mongóilis: сум, «saighead») ann ná dara léibhéal roinn riarcháin sa Mhongóil. Roinnfear na hAimags i sum (315 acu).
Go ginearálta riarann gach sum réigiún 4,200 cm² le thart ar 5,000 daoine, pobal fáin den chuid is mó. 
Roinnfear gach sum arís i "bags". De ghnáth níl na bags seo úsáideach ach le haigheadh chlainn fanaí a chuir i ngrúpa agus ní bhíonn daonra buan iontu.
Go hoifigiúil agus uaireanta ar léirsceáil, bíonn ainm difriúl ag lár an sum ón sum é féin. Go praicticiúl, áfach, tugann gach duine an ainm chéana, fiú na daoine aitiúil, ainm an sum ar lár an sum.

Is í Sóifia (Bulgáiris: София) príomhchathair Phoblacht na Bulgáire. Is í an chathair is mó freisin í le daonra 1,395,568. Tá sí suite in iarthar na tíre, ag bun an Sliabh Vitosha, agus is í craoí lár riarú, cultúr, eacnamaíoch, agus oideachas na tíre í.
Tá an chathair an-sean, téann stair na cathrach (Serdica-Sredets-Sofia) chomh siar agus 7000 bliain; tá lonnaíocht réamhstairiúl tochailte i lár na cathrach in aice an phálás ríoga chomh maith agus in áiteanna níos faide amach Slatina agus Obelia. Tá na ballaí caomhnaithe ón 7ú haois RC, nuair a bhunaigh na Tráicigh an chathair in aice an fuarán tábhachtach atá fós ag obair inniu.

Ceann de réigiúin na hÍoslainne is ea Norðurland vestra agus leathantas 12,737cm² aici. Tá sé suite sa tuaisceart. 
Is é Sauðárkrókur an chathair is mó atá sa réigiún agus 3,000 daoine ann.

Is cathair i Stáit Aontaithe Mheiriceá í Springfield. Príomhchathair Illinois is ea Springfield. Bhí daonra 116,482 ag an gcathair sa bhliain 2006.

Is aisteoir Meiriceánach-Danmhairgeach í Scarlett I. Johansson (a rugadh ar an 22 Samhain 1984 i Nua-Eabhrac).


Is é Novosibirsk (Rúisis: "Новосибирск") príomhchathair an cúige Novosibirsk agus tá sé mar an tríú chathair is mó sa Rúis. Tá sé mar an chathair is mó sa tSibéir agus is é croílár riaracháin Ceantar Cónaidhme na Sibéire, tá sé suite san iardheisceart den cónaidhme.
Bunaíodh an chathair sa bhliain 1893 mar suíomh a thrasnóidh droichead an Iarnróid Tras-Sibéarach an abhainn mhóir Ob, glaodh Novonikolayevsk air do Naomh Niocláis, ainm céanna den sár ag an am, Niocláis II, ab ea é. D'oscail an droichead sa bhliain 1897. Bhí an ait níos tábhachtaí fós nuair a chríochnaíodh Iarnróid Turcastáin-Sibéarach ag cruthú bealach idir Novosibirsk agus Lár na hÁise agus an Muir Chaisp.

Is dlíodóir Meiriceánach í Michelle Obama (rugadh "Michelle LaVaughn Robinson" ar an 17 Eanáir, 1964 i Chicago, Illinois) atá pósta le huachtarán na tíre Barack Obama. Bhain sí céim amach in Ollscoil Princeton agus Harvard Law School, sular ghlac sí post ina cathair dúchais leis an gcomhlacht Sidley Austin, áit ar bhuail sí lena fear chéile. Tá beirt chlainne orthu; Malia Ann agus Natasha (Sasha, a tugtar uirthi).


Sráidbhaile nó ceantar tuaithe is ea an Fheothanach in Éirinn. Tá an Fheothanach suite i ngar do Chnoc Bréanainn thart ar 11 ciliméadar siar ó thuaidh ó Dhaingean Uí Chúis i nGaeltacht Chontae Chiarraí. 
Tá an sráidbhaile suite ar chrosaire an L5005 leis an L12052, L5007 agus L12234 agus sroicheann an trácht trí an lonnaíocht buaic phointe i rith séasúr an tsamhraidh. 
D’fhorbair an sráidbhaile mar Chlochán siar ó acomhal an bhóthair L5005 leis an L5007, ach níl mórán de fágtha. 
Tá an ceantar suite laistigh de TRC Chill Chuáin. Tá daonra an TRC seo tar éis a bheith ag méadú (447 i 1996, 453 i 2002 agus 464 i 2006). Tá Gaelainn ag breis is 90% de mhuintir Chill Chuáin, de réir an daonáirimh. Is í an talmhaíocht an fhoinse fostaíochta is mó i gCill Chuáin.
As an bhFeothanach don léitheoir nuachta Siún Nic Gearailt.
Soláthraíonn an Fheothanach réimse de sheirbhísí chuig a ceantar máguaird, lena bunscoil, teach tábhairne agus halla pobail. Tá oifigí Raidió na Gaeltachta suite san iardheisceart, agus tá séipéal cóngarach go leor. Tá cé in aice láimhe ag Duinín. 
Tá ceantair Áiseanna Príomha agus Tánaisteacha Speisialta suite siar ón bhFeothanach. Tá
ceantar mór bogaigh giolcacha mórdtimpeall ar Abha na Feothanaí atá gan chosaint faoi láthair.

Gluaiseacht shóisialta agus próiseas polaitiúil Veiniséalach is ea an Réabhlóid Bolivarach, nó Revolución Bolivariana i Spáinnis. Is é Simón Bolívar, ceannaire sa troid ar son neamhspleáchais Mheiriceá Laidinigh ón Spáinn, mar inspioráid don Réabhlóid Bolivarach seo cé go gcuirtear craiceann sóisialach ar a chuid smaointe. Is é cuspóir na Réabhlóide Bolivaraí réimeas sóisialach a chur ar siúl i Veiniséala agus i dtíortha eile i Meiriceá Laidineach. Cuireadh tús leis an tionscadal polaitiúil seo sa bhliain 1998 nuair a tháinig Hugo Chávez chun cumhachta mar uachtarán ar an tír úd.


B'iad na Meirvínsigh , ríshliocht na bhFranc Saileach, an chéad ríora a tháinig i gcumhacht san réigiún (dá ngairmfear Francia sa Liadin air) a bhí comhréireacha, den chuid is mó de, leis an Ghaill, ó lár an chúigiú go dtí deireadh an ochtú haois. Bhí craobhacha an teaghlaigh ríoga in adharca lena chéile go minic. Nuair a bhí réimeas na Meirvínsigh ag teacht chun deiridh san ochtú haois, diaidh ar ndiaidh ní raibh fágtha ag an rí ach cumhachtaí deasghnátha. Cuireadh deireadh ar fad le ríshliocht na Meirvínsigh sa bhliain 751, nuair a tionscnaigh Pépin Gearr éirí amach nó coup d’état sa phálás, a bhris an tsean-ríshliocht Meirvínseach. Disealbhíodh Childéric III agus bunaíodh ríshliocht na gCairilínseach.
B'é an chéad ionadaí stairiúil de chuid na Meirvínseach ná Childéric I (c. 440– c. 481), mac Mhéró agus athair Chlóbhis. B'é Tournai a phríomhchathair, bunaithe ar na bhfearainn a bhfuair sé ó na Rómánaigh mar "fhoederatus". B'é Clóbhis, mac mic Méró , áfach, de dheasca feachtas míleata, a mhéadaigh i
ndáiríre Ríocht na bhFranc (laidin "regnum francorum") ar dtús san oirthear, i dtailte na nAlmánach agus ansin, in Acatáin san iardheisceart (a bhí i lámha na Viseagotach).


Tuairisc: Memorial plaque on a park-bench in Bangor, County Down. 
Foinse: http://en.wikipedia.org/wiki/Image:CSLewisPlaque.jpg
Údar: Donna Black?

De réir finscéil, b'é Méró (411-457) (Laidin: "Meroveus" nó "Merovius"; Fraincis: "Mérovée" Gearmáinis Merovech) bunaitheoir ríshliocht Meirvínseach na bhFranc Sailíneach, treibh a bhain ardcheannas amach i measc na bhFranc níos déanaí ar aghaidh. Is í an chiall atá leis an bhfocal 'Marwig' sa tsean Ghearmáinis ná 'troid (wi-g) iomráiteach (ma-ri)'. Cuir seo i gcomparáid le "mare" (Gaeilge: cáiliúil) agus "vecht" (Gaeilge: troid), san Ollainnis nua-aimseartha . Thug an chéad ríshliocht ríoga de chuid na bhFranc "Meirvínsigh" ("sliocht Mhéró") orthu féin.
Is beag an t-eolais ata ar fáil mar gheall air ina dhiaidh sin i stair na bhFranc. D'ainmhígh Gregorius Turonensis é, ach uair amháin, mar athair Childéric I agus ag an am céanna ag cur amhras ar a shliocht ó Chlodio. Admháiltear sa lá atá inniu ann go bhfaigheann an míniú seo a fhoirmiú i bhfinscéal arna dtuairisciú ag Frédégaire. Idirshuigh sé ar thagairt Ghregorius, ag rá gurb é Méró mac an bhanríon, bean Chlodio; ach go raibh a athair ina dhia-farraige, bistea Neptuni. Níl aon fhianaise stairiúla eile ann gur mhair Méró riamh. Tá roinnt taighdeoirí den tuairim go raibh Méró ina dhia nó ina leath-dhia ag na bhFrainc roimh iad a bheith iompaithe ina gCríostaithe. Bhí sé molta go dtagraíonn Méró d'abhainn "Merwede" na hOllainne, sa lá atá inniu ann atá mar chuid den deilt "Réin-Meus-Scheldt" ach go stairiúil a bhí ina phríomh fhochuideachta na Réine, sa cheantar ina raibh, de réir na staraithe Rómhánach, áit chónaithe na bhFranc Sailíneachan ann uair amháin. Tugann teoiric eile le fios gur finscéal é seouilig a chruthaíodh chun stair mhiotaseolaíoch a thabhairt mar thacaíocht do riail na bhFranc in Iarthar na hEorpa.

Is ionann comhrialtas agus dhá pháirtí nó ghrúpa pholaitiúla ag teacht le chéile i bparlaimint chun móraimh rialtais a chruthú. Is minic go dtarlaíonn sé seo nuair nach bhfuil sé de chumas ag páirtí nó grúpa ar bith móramh a bhaint amach leo féin. Is modh rialtais coitianta é seo i gcuid mhaith de thíortha daonlathacha an domhain.
Cruthaíodh an chéad chomhrialtas in Éirinn nuair a tháinig scata páirtithe éagsúla le chéile chun Fianna Fáil a chur as cumhacht i 1948, rud a mhair ar feadh trí bliana. Ó tháinig Fianna Fáil i gcumhacht an chéad uair leo féin i 1933, ba iad an t-aon pháirtí a bhí in ann móramh rialtais a chruthú sa Dáil gan comhrialtas a chruthú. Bhí sé ina phrionsabal acu gan dul i gcomhrialtas, ach bhí orthu an riail sin a chaitheamh i dtraipisí sa bhliain 1989 agus Cathal Ó hEochaidh mar cheannaire acu, nuair ab é rogha an dá dhíogha acu glacadh le dul i gcomhrialtas leis an bPáirtí Daonlathach nó cumhacht a chailleadh. Bhí gach uile rialtas i bPoblacht na hÉireann ina chomhrialtas ó shin i leith.


Is córas eacnamúil é an caipitleachas, a mbíonn's cosaint faoi dhlí ar réadmhaoin phríobháideach.

Is seanamhrán ó Chontae Dhún na nGall é Báidín Fheilimí, agus is é is ábhar don amhrán ná an dóigh ar briseadh bád beag in Oileán Thoraí.
 (curfá)
 (curfá)






B'amhránaí iomráiteach í Miriam Makeba, nó Mama Afrika, a rugadh in Johannesburg san Afraic Theas ar an 4 Márta 1932 agus a fuair bás de thoradh taom croí ar an 10 Samhain 2008 tar éis ceolchoirme in Castel Volturno na hIodáile. Chan sí amhráin a raibh meascán iontu den snagcheol agus de cheol traidisiúnta a tíre dúchais, agus bronnadh Gradam Grammy uirthi sa bhliain 1966.

Bhí na Viseagotaigh (Laidin: "Visigothi, Wisigothi, Vesi, Visi, Wesi," nó "Wisi") agus na hOstrogotaigh an dá grúpa den treibhe Gotaigh in oirthear na Gearmáine. Le chéile is iad seo na tréibhe a chuir isteach ar Impireacht na Róimhe i rith Tréimhse an Imirce (300-700). Throid na Viseagotaigh in aghaidh na Rómhánaigh i rith an 4ú haois, sa bhliain 410 d'ionsaigh siad an Róimh faoin Rí Alaric.
Faoi dheireadh lonaigh siad i ndeisceart na Gaille mar foederati na Róimhe. Thit siad amach leo agus bhunaigh siad a ríobh féin leis an bpríomhchathair i Toulouse. Go mall, sín siad a réim amach i dtreo na Spáinne ag fáil réidh leis na vandail. Sa bhliain 507 ag Cath Vouillé, bhris na Francaigh, faoin Rí Clóbhis I iad. Tar eis é sin ní raibh ach Septimania acu i ndeisceart na Fraince agus bhí a ríocht teorannaithe ag an Spáinn, bhris siad an chúige Biosantánach Spania agus Ríocht Suebeach an Ghailís agus bhíon an leithinis iomláin tógtha acu.
Timpeall na bliana 589, thiontaigh na Viseagotaigh, faoi Rí Reccared I, ó críostaí Airiasaigh, go dtí an chreideamh Nícé. Tá foinsí stairiúil na tréimhse scáinte. Sa bhliain 711 nó 712 bhris fórsaí Arabach agus Berbereach airm Viseagotaigh ag Cath Guadalete agus chailleadh cheannairí tábhachtach, ina measc Rí Roderick, na Viseagotaigh. Ina dhiaidh agus de bhárr Ionradh na Moslamach thit an ríocht as a chéile, tá staraí fós ag phlé na chúiseanna na titim. Lean féiniúlacht gotach ar aghaidh i ndiaidh loit an ríocht go háirithe i Ríocht Asturias agus an Marca Hispanica, ach d'imigh na Viseagotaigh mar treibhe as.
Tá a lán fágtha ina dhiaidh ag na Viseagotaigh, ina measc eaglaisí agus cathracha móra (an t-aon grúpa a thóg cathair nua tar éis na Rómhánaigh agus roimh na Cairilínseach. An oidhreacht is fearr a d'fhág siad ina dhiaidh na an córas, an Liber iudiciorum, a raibh mar bún don modh dlí go dtí deireadh na meánaoiseanna.


Stát i lár na hEorpa ba ea an Impireacht Naofa Rómhánach (Gearmáinis: "Heiliges Römisches Reich" (HRR), Laidin: "Sacrum Romanum Imperium" (SRI)), a mhair ó 962 go 1806. Ba é Otto Mór an chéad Impire agus ba é Proinsias II an t-Impire deireanach. "Impireacht Naofa Rómhánach an Náisiúin Ghearmánaigh" a thugtaí uirthi go hofigiúil (Gearmáinis: "Heiliges Römisches Reich Deutscher Nation", Laidin: "Sacrum Romanum Imperium Nationis Germanicæ") ón 16ú haois go dtí gur tháinig deireadh léi san ochtú céad déag.
I mbuaic a réime bhí Ríocht na Gearmáine, Ríocht na hIodáile agus Ríocht na Burgúine faoi smacht na himpireachta. Is ionann na críocha seo agus an Ghearmáin (ach amháin deisceart Schleswig), an Ostair (ach amháin Burgenland), Lichtinstéin, an Eilvéis, an Bheilg, an Ísiltír, Lucsamburg, Poblacht na Seice, an tSlóivéin (ach amháin Prekmurje) chomh maith le cuid mhaith den Fhrainc (Artois, Alsace, Franche-Comté, Savoie agus Lorraine), den Iodáil (an Lombaird, Piodmant, Emilia-Romagna, an Tuscáin, agus Alto Adige-an Tioróil Theas go mór mhór), agus den Pholainn (an tSiléis, Pomerania, agus Neumark go mór mhór). De ghnáth, ní bhíodh smacht iomlán ag an impire ar na céadta, prionsachtaí, diúcachtaí, contaetha agus cathracha saora go léir san impireacht. In ainneoin an ainm ní leis an Róimh ach le lár na hEorpa a bhaineann an Impireacht Naofa Rómhánach.

Is dráma é The Burial at Thebes a scríobhadh ag an scríbhneoir clúiteach Éireannach Seamus Heaney, bunaithe ar an tragóid Gréigeach a chumadh san cúigiú céad roimh Chríost ag Sophocles.
Faigheann Antigone, iníon Oedipus, amach gur mharaigh a beirt deartháireacha a chéile ag troid i gcoinne a chéile i gcogadh. Ligeann Creon rí Thebes duine dóibh a adhlacadh de réir deasghnátha na h-ama agus caitear amach an duine eile gan adhlacadh mar fhealltóir. Téann Antigone a bhfuil geallta le mac Creon, Haemon, glan ina gcoinne agus tar éis di an dearthár náirithe a adhlacadh cuirtear faoi ghlas i bpluais í le bás a fháil. 
Faoin am a thagann athrú intinne ar Creon tá lámh curtha aici ina bás fhéin. Faigheann a mhaicín mhánla, Haemon agus a bhean chéile Eurydice básanna tubaisteacha freisin ag deireadh na tragóide chlasaiceach seo.

Drong radacach sceimhlitheoirí ón eite chlé a bhí i Rote-Armee-Fraktion ("Faicsean an Airm Dheirg"), nó "Drong Baader-Meinhof" mar ba mhinic a thugtaí uirthi sna nuachtáin) a bhí gníomhach i bPoblacht Chónaidhme na Gearmáine ón bhliain 1970 go dtí an bhliain 1998. B'iad Andreas Baader, Gudrun Ensslin, Ulrike Meinhof, Horst Mahler agus daoine eile a bhunaigh an drong sa bhliain 1970, faoi thionchar an radacachais chlé agus an fhrithimpiriúlachais a bhí faiseanta san am. Bhí siad ag déanamh aithrise ar na treallchogaithe cathartha i Meiriceá Theas, go háirithe na "Tupamaros" in Uragua. Mharaigh sceimhlitheoirí na droinge 34 duine, robáil siad a lán bancanna, agus rinne siad a lán buamálacha. Sa bhliain 1998, d'fhógair siad go raibh siad éirithe as an bhfeachtas míleata. 
Is é an t-ainm a thug an drong uirthi féin ná "Rote-Armee-Fraktion" nó "RAF", ach ba nós leis na nuachtáin iad a ainmniú as Andreas Baader agus Ulrike Meinhof. Bhí clú áirithe ar Meinhof mar iriseoir radacach sular tháinig an drong sceimhlitheoireachta ar an bhfód. Bhí ról ní ba tábhachtaí ag Gudrun Ensslin sa drong, áfach.
Chuir Baader agus Ensslin lámh ina mbásanna féin i bPríosún Stammheim i Stuttgart sa bhliain 1977, bliain amháin i ndiaidh Meinhof. Tháinig Horst Mahler slán, agus chuaigh sé le radacachas na heite deise agus leis an Nua-Naitsíochas ina dhiaidh sin.
Sa bhliain 2008, scannánaigh an stiúrthóir Gearmánach Uli Edel scéal na droinge faoin teideal "Der Baader-Meinhof-Komplex" ("Coimpléasc Baader agus Meinhof"). Bhunaigh sé an scannán ar leabhar leis an iriseoir Gearmánach Stefan Aust.
Sna seascaidí, tháinig glúin óg ar an bhfód sa Ghearmáin Thiar a bhí an-chriticiúil ar iompraíocht na n-aithreacha agus na máithreacha i ré an Naitsíochais. Fuair na daoine óga locht ar an gcaipitleachas, ar an saol buirgéiseach agus ar an daonlathas parlaiminteach féin. Faoi thionchar na n-agóidí in aghaidh chogadh Vítneam agus na ngluaiseachtaí radacacha eile sna Stáit Aontaithe, d'éirigh cuid den tsochaí an-mhíshásta leis na polasaithe Meiriceánacha. Bhí na mic léinn ag agóidíocht sna sráideanna ar fud na hEorpa. San am seo, bhí an Ghearmáin á rialú ag an gComhrialtas Mór nó an "Grosse Koalition", comhrialtas na nDaonlathach Sóisialta (an eite chlé) agus na nDaonlathach Críostaí (na coimeádaigh), ionas nach raibh freasúra clé ar bith sa pharlaimint nó an "Bundestag" (Dáil na Cónaidhme). Mar sin, thug radacaigh óga na n-ollscoileanna "Ausserparlamentarische Opposition" (APO) nó an Freasúra Easphairliminteach orthu féin. I ndeireadh na seascaidí, áfach, thit an Freasúra Easphairliminteach as a chéile. Chinn cuid de na radacaigh óga triail a bhaint as an bpolaitíocht pharlaiminteach , dhaonlathach mar sin féin, agus iad ag áitiú go raibh sé incheaptha an tsochaí a athrú ar dhóigh shíochánta, nuair a shealbhódh na radacaigh forais an stáit is na sochaí - "Marsch durch die Institutionen" nó an Mháirseáil tríd na Forais a thug siad ar an bpolasaí seo. Iad siúd a bhí ag iarraidh an mháirseáil seo a chur díobh, chuaigh cuid mhór acu sna Daonlathaigh Shóisialta agus iad ag iarraidh a gcuid smaointeachais féin a scaipeadh sa pháirtí.
Maidir leis na radacaigh dholeigheasta nár chreid a dhath sna forais dhaonlathacha, bhí cuid áirithe acu le dul le sceimhleoireacht. Bhí siad den bharúil gur chóir cath a chur ar na "himpiriúlaithe Meiriceánacha" in Iarthar na hEorpa féin, agus go raibh an spairn lann agus an ghleic armtha riachtanach leis na cuspóirí a bhaint amach. Bhí cuid mhór den eite chlé sásta tuiscint agus bá a léiriú do Dhrong Baader-Meinhof, i dtús a réime ar a laghad, agus chualathas a lán intleachtóirí clúiteacha ag cosaint na droinge os comhair an tsaoil mhóir.
Na sceimhlitheoirí a bhí páirteach in oibreacha uafáis na droinge, is féidir iad a dhealú ina dtrí ghlúin nach raibh mórán caidrimh eatarthu. Bhain Baader, Ensslin, Meinhof agus Mahler leis an gcéad ghlúin. Nuair a cuireadh an dlí orthu i bpríosún Stammheim, b'iad lucht na dara glúine a bhí amuigh ag sceimhlitheoireacht. Bhí na glúine difriúil go leor le chéile ó thaobh na hidé-eolaíochta agus na heagraíochta de. Mar sin féin, róshimpliúchán a bheadh ann dá ndéarfaí gur trí dhrong éagsúla a bhí iontu.
Grúpa beag ab ea na sceimhlitheoirí seo. Is éard a deir teoiric na radacach clé go bhfuil meitheal tosaigh de dhíth leis an gcéad lasair a chur i mbarrach na réabhlóide, ach is í an tuiscint a bhí ag drong Baader-Meinhof orthu féin go raibh tuilleadh daoine de dhíth leis an obair cheannródaíochta sin a dhéanamh, agus nach raibh iontu féin ach cuid den mheitheal tosaigh. Nuair a bhí an drong gníomhach, bhí 60-80 duine ag glacadh páirte sa sceimhlitheoireacht féin. Thairis sin, creidtear go raibh thart ar 300 duine ag tacú leo.
Ní raibh mórán ratha ar fheachtas míleata na droinge i ndiaidh an iomláin. An dáimh agus an luiteamas a bhí ag cuid d'intleachtóirí na tíre leo ar dtús, ní raibh sé i bhfad ag tréigean, agus an grúpa ag marú daoine agus ag pléascadh buamaí. Mharaigh siad 34 duine, agus gortaíodh cuid mhór eile. Thairis sin, fuair 20 duine de na sceimhlitheoirí féin bás i machaire an áir. I ndiaidh Fhómhar na bliana 1977 - "der deutsche Herbst", nó "Fómhar na Gearmáine" - d'achtaigh Feisirí an "Bundestag" a lán reachtanna nua éigeandála a chúngaigh ar chearta sibhialta na saoránach Gearmánach go leor, ach ba chuma leis an gcuid is mó de na Gearmánaigh faoi sin, nó san am, bhí siad chomh dubh dóite de na sceimhlitheoirí is go raibh siad sásta tuilleadh cumhachtaí a bhronnadh ar na húdaráis faoi chroí mhór mhaith. 
Is féidir an chéad spreagadh do chruthú na droinge a aithint sa dóigh ar mharaigh póilín darbh ainm Karl-Heinz Kurras an mac léinn Benno Ohnesorg ar an 2 Meitheamh 1967, nuair a bhí na mic léinn ag agóidíocht in aghaidh Reza Pahlavi, Impire na hIaráine, agus é díreach ar cuairt sa Ghearmáin. D'fhéach na húdaráis le Kurras a chosaint ar an dlí, rud a chuir tuilleadh luais faoin dóigh a raibh gluaiseacht na mac léinn ag dul chun radacachais. Bhain cuid de na mic léinn deireadh súile de dhaonlathas na Gearmáine, agus thosaigh siad ag síleadh gur chóir an córas rialtais a chur de dhroim an domhain le lámh láidir. B'as measc na radacach seo a tháinig sceimhlitheoirí an RAF chomh maith le grúpaí cogúla eile, ar nós "Bewegung des Zweiten Juni" ("Gluaiseacht an Dara Lá de Mhí an Mheithimh"), "Die Revolutionären Zellen" ("Na Cillíní Réabhlóideacha"), agus "Die Rote Zora" ("Zora Dhearg"). 
Ní raibh na radacaigh óga sásta daoine a mharú ar mhaithe leis an réabhlóid go fóill, ach bhí siad barúlach gur chóir loitiméireacht a dhéanamh mar agóid pholaitiúil. Mar sin, chuir Gudrun Ensslin, Andreas Baader, Thorwald Proll agus Horst Söhnlein dhá mhórionad siopadóireachta trí thine i bhFrankfurt ar an 2 Aibreán 1968. Bhain siad úsáid as maidhmitheoirí ama a bhí socraithe ar na buamaí dóiteáin a adhaint in am marbh na hoíche, ionas nach mbeadh aon duine i ndainséar. Ní dhearnadh dochar ar bith d'aon duine ach an oiread, ach rinne an cleas seo an-léirscrios sna hionaid siopadóireachta. Agóid in aghaidh an chogaidh i Vítneam a bhí ann, agus na buamaí dóiteáin ceaptha mar chineál aithris shiombalach ar na buamaí napailme a bhí in úsáid ag na Meiriceánaigh i Vítneam. Cibé scéal é, ní raibh na póilíní i bhfad ag teacht ar lorg na gciontóirí, agus rugadh orthu ar an 4 Aibreán. Ghearr an breitheamh trí bliana braighdeanais do gach duine acu as an gcoirloscadh seo, ach ansin, d'achomharc siad in aghaidh na breithe. Fágadh cead a gcos acu ar dtús, ach nuair a d'eitigh an chúirt is airde an t-achomharc, chuaigh Ensslin agus Baader ar a seachnadh ó na húdaráis. In éineacht le Horst Mahler, an dlíodóir a bhí á gcosaint, chinn siad ar chromadh ar threallchogaíocht chathartha ar nós na d"Tupamaros" in Uragua. Go gairid ina dhiaidh sin, áfach, d'éirigh leis na póilíní Baader a cheapadh agus a chaitheamh i dtóin phríosúin. 
Níor thosaigh an drong ag cur fíor-threallchogaíochta ach ar an 14 Bealtaine 1970, nuair a scaoil siad saor le Baader le lámh láidir. Tugadh Baader as an bpríosún go dtí an "Deutsche Zentralinstitut für Soziale Fragen" nó Lár-Institiúid na Gearmáine um Thaighde na nImthoscaí Sóisialta - fondúireacht neamhspleách taighde i mBeirlín a bunaíodh i ndeireadh na naoú haoise déag. Bhí Ulrike Meinhof le leabhar taighde a scríobh, - a dúirt sí, - agus theastaigh uaithi agallamh a chur ar Baader in áras na hInstitiúide. San am seo, iriseoir measúil a bhí i Meinhof i gcónaí, agus na húdaráis breá sásta comhoibriú léi. Mar a d'iompaigh an scéal amach, áfach, rinne na sceimhlitheoirí ruathar ar an Institiúid agus bhain siad amach saoirse do Baader le lámh láidir. Gortaíodh Georg Linke, duine d'oibrithe na hInstitiúide, go dona, nuair a scaoil duine de na sceimhlitheoirí urchar leis. Ag an ócáid seo, d'éalaigh Meinhof ó láithreán na n-imeachtaí in éineacht leis na sceimhlitheoirí agus d'fhág sí slán ag an saol dlíthiúil.
Ar an 5 Meitheamh 1970, d'fhoilsigh iris na n-ainrialaithe i mBeirlín, "Agit 883", forógra na droinge faoin teideal "Die Rote Armee aufbauen!" ("An tArm Dearg le hearcú!"). Chaith Ensslin, Baader, Mahler, Meinhof, Peter Homann, Brigitte Asdonk agus timpeall is dáréag eile an chuid ba mhó de shamhradh na bliana 1970 san Iordáin le hoiliúint an treallchogaí a fháil ó na Palaistínigh.
Ar dtús, ní raibh an drong ag marú daoine, ach ag robáil bancanna agus ag goid gluaisteán le bheith in ann saol a chaitheamh ar chúla téarmaí. Mar shampla, robáladh trí bhanc ar an 29 Meán Fómhair 1970, agus seisear daoine déag ag glacadh páirte sna ruathair seo. Tháinig na robálaithe i seilbh breis is 209,000 marg Gearmánach. De réir mar a thuairiscigh an iris úd Der Spiegel ina dhiaidh sin, áfach, ní raibh Faicsean an Airm Dheirg ciontach ach i dhá cheann den trí robáil seo, nó b'iad na hainrialaithe ó Ghluaiseacht an Dara Meitheamh a rinne an tríú ceann. Ar an 9 Deireadh Fómhair 1970 rug na póilíní ar Horst Mahler, Irene Goergens, Ingrid Schubert, Brigitte Asdonk, agus Monika Berberich, agus iad go léir páirteach sna robálacha, de réir mar a chreid na póilíní.
I Mí Aibreáin 1971, chuir an drong an doiciméad straitéise "Das Konzept Stadtguerilla" ("An Treallchogaíocht sa Chathair mar Choincheap") os comhair an tsaoil mhóir. Go gairid ina dhiaidh sin, bhí barántas ar an drong ar fud na Cónaidhme go léir. B'iad Baader, Ensslin, Meinhof, Holger Meins agus Jan-Carl Raspe lucht ceannais na chéad ghlúine.
Bhí na póilíní ag éirí neirbhíseach, nó bhí sé fógartha sa doiciméad go raibh na sceimhlitheoirí dírithe ar urchair a scaoileadh le haon chonstábla a d'fhéachfadh le breith orthu. Ar an 15 Iúil 1971, goineadh Petra Schelm go héag, nuair a bhí sí ag cur in aghaidh na bpóilíní agus iad ag iarraidh í a cheapadh. Ar an 22 Deireadh Fómhair, maraíodh an póilín Norbert Schmid, agus dhá mhí ina dhiaidh sin, póilín eile darbh ainm Herbert Schoner. Ar an 1 Márta 1972, mharaigh na póilíní Herbert Epple, ábhar ceardaí a bhí ag tiomáint gluaisteáin ar meisce. Ní raibh baint dá laghad aige leis an drong, ach nuair a rinne sé iarrachtaí teacht slán ó na póilíní a bhí ag féachaint le breith air, shíl siadsan gur sceimhlitheoir a bhí ann. I ndiaidh do na póilíní tóir fhada a chur ar Epple, loisc duine acu fo-mheaisínghunna leis, ionas go bhfuair an buachaill bás ar an toirt.
Sa bhliain 1972, thosaigh an drong ag buamáil bunáiteanna míleata de chuid na Meiriceánach sa Ghearmáin, chomh maith le foirgnimh de chuid an stáit Ghearmánaigh. Mharaigh cúig pheitrealbhuama ceithrear daoine sa bhliain sin, agus gortaíodh breis is tríocha. Ar an 11 Bealtaine 1972, bhuamáil an drong an "Terrace Club" in aice le bunáit mhíleata de chuid na Meiriceánach, ionas go bhfuair an Leifteanant-Choirnéal Paul A. Bloomqvist bás, agus gortaíodh triúr daoine déag eile. I mí Iúil 1972, d'éirigh leis na póilíní lucht ceannais na chéad ghlúine a chimiú - Andreas Baader, Gudrun Ensslin, Jan-Carl Raspe, Ulrike Meinhof, Holger Meins agus Gerhard Müller.
Sa phríosún dóibh, thosaigh na sceimhlitheoirí ag éileamh stádas an chime cogaidh, agus chuaigh siad ar stailc ocrais le béim a chur ar an éileamh seo. Fuair duine acu, Holger Meins, bás ar an 9 Samhain 1974, nuair a bhí sé tar éis a chuid putóg a chur ó mhaith leis na stailceanna ocrais. D'éirigh leis na cimí, áfach, súil na radacach clé ar fud na Gearmáine a tharraingt orthu féin leis na stailceanna sin. Nuair a thosaigh an phróis dlí, tháirg dlíodóirí mór le rá iad a chosaint, dlíodóirí a raibh dáimh acu leis an eite chlé. Tháinig an fealsamh Francach Jean-Paul Sartre féin ar cuairt chuig Baader, Meinhof agus Ensslin le dul chun réasúin leo. I ndiaidh na teagmhála, áfach, labhair sé go dímheasúil faoi Baader i gcomhrá príobháideach.
Chuaigh an dlí ar na sceimhlitheoirí i mBealtaine 1975, agus na breithiúna, na cúisitheoirí agus na cosantóirí ag teacht le chéile sa phríosún ina raibh na cúisithe á gcoinneáil - Stammheim in aice le Stuttgart. (Inniu, tugtar Foras Peannaideach Stuttgart, nó "Justizvollzugsanstalt Stuttgart", ar an áit.) Ar an 29 Samhain 1975, gearradh príosúnacht ocht mblian do Meinhof. I Mí Aibreáin 1977, daoradh Baader agus Ensslin chun príosúnachta lena saol. 
Ar an 9 Bealtaine 1976, fuair na séiléirí rompu Meinhof ina cillín féin agus í marbh, nó bhí sí tar éis í féin a chrochadh. Féinmharú a bhí ann, de réir an choiste oifigiúil. I bhFómhar na bliana 1977, d'fhéach "dara glúin" na droinge le saoirse a bhaint amach do na ceannasaithe lena lán ainghníomhartha feiceálacha, ach nuair nár éirigh leis na hiarrachtaí seo, chuir Ensslin, Baader agus Jan-Carl Raspe lámh ina mbásanna féin i Stammheim ar an 18 Deireadh Fómhair 1977. Bhain Raspe agus Baader úsáid as na hairm thine a fuair siad faoi choim ón abhcóide Arndt Möller, agus chroch Ensslin í féin as cábla leictreachais. D'fhéach Irmgard Möller le hí féin a mharú le scian, ach níor sháigh sí sách domhain í, agus d'éirigh leis na dochtúirí tarrtháil a thabhairt di. Go gairid ina dhiaidh sin, ar an 12 Samhain 1977, chroch Ingrid Schubert - bean eile acu siúd a bhí ag bunú na droinge - í féin i bpríosún eile, i München.
I ndiaidh na n-imeachtaí, chuaigh na ráflaí timpeall i measc lucht tacaíochta na sceimhlitheoirí gur mharaigh na húdaráis iad i Stammheim. Is léir gur scéal gan dealramh a bhí ann, ach le déanaí, tháinig sé chun solais go raibh gléasra cúléisteoireachta suiteáilte i gcillíní na gcimí, ionas go raibh a fhios ag na húdaráis go raibh airm thine ag na sceimhlitheoirí agus iad dírithe ar lámh a chur ina mbásanna féin.
Nuair a fuair lucht na chéad ghlúine iad féin i mbraighdeanas, tháinig glúin úr ina n-áit. Cuid mhór de lucht na dara glúine, bhí baint acu leis an "Sozialistisches Patientenkollektiv", nó Comhar Sóisialach na nOthar. Tháinig an eagraíocht seo ar an bhfód sa bhliain 1970 i measc othair i gclinic siciatrach i Heidelberg, agus ar dtús, bhí sí ceaptha mar chineál "féinteiripe" nó "comhartheiripe", is é sin, bhí na hothair le sláinte a bhaint amach as a stuaim féin agus iad ag cur le chéile. Mic léinn ab ea na "hothair Shóisialacha" seo, agus iad faoi thionchar an fhaisin chomhaimseartha intleachtúil.
Bhí ról tábhachtach ag Siegfried Haag agus Klaus Croissant i bhforbairt na dara glúine fosta. Dlíodóirí a bhí iontu agus iad ag cosaint lucht na chéad ghlúine. Ina dhiaidh sin, chuaigh siad ar a seachnadh, agus iad ag earcú tuilleadh daoine don drong. 
Ar an 27 Feabhra 1975, trí lá roimh thoghchán na bhfeisirí ar dháil (nó "Abgeordnetenhaus") Bheirlín Thiar, d'fhuadaigh Gluaiseacht an Dara Lá de Mhí an Mheithimh fear darbh ainm Peter Lorenz, a bhí ina bhoc mhór sa pháirtí choimeádach. D'éiligh na fuadaitheoirí go scaoilfí le roinnt sceimhlitheoirí a bhí faoi ghlas, agus mar sin, fuair roinnt bhall de chuid an RAF féin a saoirse ar ais. Na sceimhlitheoirí a saoradh ar an dóigh seo, tugadh ar an eitleán go dtí Daon-Phoblacht Éimín Theas, agus ansin, bhí na fuadaitheoirí sásta cead a gcos a ligean le Lorenz. Ina dhiaidh sin, áfach, chrom na cimí scaoilte ar an sceimhlitheoireacht in athuair, agus chinn lucht rialtais na Gearmáine gan tabhairt isteach don chineál seo dúmhálaíochta a thuilleadh.
Ina dhiaidh seo, áfach, dhírigh an dara glúin ar shaoirse a bhaint amach do lucht na chéad ghlúine thar aon rud eile. Ar an 24 Aibreán 1975, ghabh na sceimhlitheoirí ambasáid na Gearmáine i Stócólm. Bhí seisear sceimhlitheoirí ag coinneáil cuid den ambasáid faoi smacht agus ag éileamh saoirse do Baader, Ensslin agus an chuid eile den Chéad Ghlúin. Mharaigh siad beirt taidhleoirí Gearmánacha, agus sa deireadh, phléasc buama dá gcuid de thimpiste, ionas go ndeachaigh an ambasáid go léir trí thine. Fuair beirt sceimhlitheoirí bás sa dóiteán - Ulrich Wessel agus Siegfried Hausner - ach d'éirigh leis na gialla teitheadh leo. Rugadh ar na sceimhlitheoirí eile, mar atá, Hanna Krabbe, Karl-Heinz Dellwo, Lutz Taufer, agus Bernhard Rössner. B'é an dlíodóir Siegfried Haag a d'earcaigh na sceimhlitheoirí seo, ach ní raibh sé féin páirteach sa ruathar. Ar an 30 Samhain 1976, ghabh na póilíní Haag, agus tháinig siad ar a lán doiciméad aige - pleananna le haghaidh na ruathar a bhí le déanamh sa bhliain a bhí chugainn. Ni raibh na póilíní in ann, áfach, ciall a bhaint as na caipéisí seo in am, nó bhí siad scríofa i dteanga chódaithe. Thairis sin, tháinig ceannasaí nua i gcomharbas ar Haag, bean a raibh na húdaráis díreach i ndiaidh scaoileadh saor léi - Brigitte Mohnhaupt.
Ar an 7 Aibreán 1977, mharaigh "Kommando Ulrike Meinhof", nó Cománlach Cuimhneacháin Ulrike Meinhof, - mharaigh siad Siegfried Buback, an t-ionchúisitheoir is airde céim i gcóras dlí na Gearmáine. Fuair beirt fhear de lucht a thionlactha, Wolfgang Göbel agus Georg Wurster, bás sa teagmháil freisin. Tháinig an "cománlach" ar muin gluaisrothair, agus ag tiomáint thart le gluaisteán Buback dóibh, scaoil siad na hurchair chinniúnacha leis an triúr fear.
Ar an 30 Meitheamh 1977, maraíodh an baincéir Jürgen Ponto. Bhí aithne phearsanta ag bean de na sceimhlitheoirí, Susanne Albrecht, ar Ponto, agus cead isteach aici ina theach. D'fháiltigh Ponto isteach í maille le beirt sceimhlitheoirí eile, Christian Klar agus Brigitte Mohnhaupt. Scaoil Klar an chéad urchar, agus ansin, thosaigh Mohnhaupt ag loscadh air, ionas gur ghoin sí go héag é. D'éalaigh Klar, Albrecht agus Mohnhaupt ar an ngluaisteán a bhí á tiomáint ag Peter-Jürgen Boock. I ndiaidh na n-imeachtaí, d'fhógair na sceimhlitheoirí nach raibh siad ach ag iarraidh Ponto a fhuadach, agus gur maraíodh é nuair a thosaigh sé á chosaint féin ar na hiarrachtaí seo. Níor bréagnaíodh an leagan seo den scéal ach sa bhliain 1991.
Ar an 25 Lúnasa 1977, d'fhéach na sceimhlitheoirí le hÁras an "Bundesanwaltschaft" (is é sin, oifigí an Ionchúisitheora Fheidearálaigh) a ionsaí i gKarlsruhe, ach níor éirigh leis an iarracht seo.
Shroich feachtas na sceimhlitheoirí barr a ghéaradais le linn "Fhómhar na Gearmáine" nó "Der Deutsche Herbst", is é sin, Fómhar na bliana 1977. Ar an 5 Meán Fómhair, d'fhuadaigh siad Hanns-Martin Schleyer, a bhí ina Uachtarán ar Chumann Fostóirí na Gearmáine ("Bundesverband der Arbeitgeber"). An ceathrar fear a bhí á dtionlacan, maraíodh iad go léir. D'éirigh na fuadaitheoirí go scaoilfí saor le lucht na chéad ghlúine, cosúil le Baader agus Ensslin. Ansin, chuir Helmut Schmidt, Seansailéir na Gearmáine, gairm scoile ar an Mórfhoireann Géarchéime ("der Grosse Krisenstab"), cineál rialtas fairsingithe a raibh feisirí de chuid gach páirtí uirthi. Ba í an Mhórfhoireann seo a bhí i gceannas ar an nGearmáin Iartharach go dtí gur tháinig deireadh le himeachtaí an "Fhómhair". I Mí Dheireadh Fómhair, reachtaigh an "Bundestag", nó Pairlimint Chónaidhme na Gearmáine, an Dlí um Chosc ar Chaidreamh, nó an "Kontaktsperregesetz". Chuir an dlí seo ar chumas na n-údarás cosc ar na sceimhlitheoirí sa phríosún bheith i dteagmháil lena gcuid dlíodóirí.
Ní raibh rialtas na Gearmáine sásta géilleadh d'éilimh na sceimhlitheoirí. Le tuilleadh brú a chur ar an rialtas, d'fhuadaigh an PFLP - drong radacach Mharxach ón bPalaistí a raibh an RAF ag comhoibriú leo - eitleán paisinéirí de chuid an Lufthansa, an "Landshut". Ba é an "Captaen Mairtíreach Mahmúd", nó Zohair Youssif Akache, a bhí i gceannas ar an gcománlach. Thurling an "Landshut" i Mogaidisiú sa tSómáil, ach ansin, ar an 18 Deireadh Fómhair 1977, d'ionsaigh "Grenzschutzgruppe 9", feadhain fórsaí speisialta ón nGearmáin, an t-eitleán, agus maraíodh triúr den cheathrar sceimhlitheoirí. Ní bhfuair aon duine de na sibhialtaigh bás sa teagmháil, ach bhí captaen an eitleáin, Jürgen Schumann, maraithe ag an Mairtíreach Mahmúd in Aden, áit ar thuirling an "Landshut" sular bhain sí amach Mogaidisiú. Goineadh an t-aeróstach Gabriele Dillmann, chomh maith le duine den fhórsa speisialta.
Nuair a tháinig deireadh le fuadach an "Landshut", chaill na sceimhlitheoirí i Stammheim deireadh an dóchais, agus chuir siad lámh ina mbásanna féin ar an 18 Deireadh Fómhair. Bhásaigh Gudrun Ensslin, Andreas Baader, agus Jan-Carl Raspe, ach bhí na dochtúirí in ann Irmgard Möller a choinneáil beo.
Mharaigh na fuadaitheoirí Hanns-Martin Schleyer. Thángthas ar a chorpán i Mulhouse (Gearmáinis: Mülhausen) san Fhrainc, in aice le teorainn na Gearmáine ar an 19 Deireadh Fómhair. Inniu féin, níl sé soiléir cé a rinne an dúnmharú féin. Na sceimhlitheoirí a bhí páirteach i bhfuadach Schleyer, níor inis siad an taobh sin den scéal.
Ar an 11 Bealtaine 1978, rug na póilíní Iúgslavacha ar Brigitte Mohnhaupt, Peter-Jürgen Boock, Sieglinde Hofmann agus Rolf Clemens Wagner i Zagreb. Thairg an Iúgslaiv iad a eiseachadadh go dtí an Ghearmáin, dá mbeadh an rialtas Gearmánach sásta ochtar Crótach a bhí ar a seachnadh ó na húdaráis Iúgslavacha sa Ghearmáin a chimiú agus a thabhairt don Iúgslaiv in éiric na sceimhlitheoirí. Ní raibh an Ghearmáin sásta na Crótaigh a fhágáil faoi luí na bíse ag an Iúgslaiv Chumannach, agus mar sin, cheadaigh na hIúgslavaigh do na sceimhlitheoirí aghaidh a thabhairt ar Éimín Theas. 
Ar an 25 Meitheamh 1979, rinne an RAF iarracht Alexander Haig, ardcheannasaí na dtrúpaí Meiriceánacha san Eoraip (agus ina dhiaidh sin, Aire Gnóthaí Eachtracha, nó "Secretary of State", nuair a bhí Ronald Reagan ina Uachtarán ar na Stáit Aontaithe), a mharú le buama. Chuir siad ábhar pléasctha i bpíobán a bhí ag rith faoin tsráid i gcóngar le Ceanncheathrú ECAT i gCasteau sa Bheilg, agus nuair a bhí a ghluaisteán pearsanta ag tabhairt Haig go dtí an Cheanncheathrú, mhaidhm na sceimhlitheoirí an buama faoin tsráid. Tháinig Haig slán as an iarraidh mharfa, ach rinneadh mangarae dá ghluaisteán.
Sna blianta 1978-1982, bhí iarsmaí na sceimhlitheoirí ar a seachnadh sa Mheán-Oirthear nó sa Ghearmáin féin.
Mar a fuair Údarás Cosanta an Bhunreachta, nó an "Verfassungsschutz", amach, bhí timpeall ar fiche óglach armtha agus 250 cúlaistín nó tacadóir gníomhach sa tríú glúin den drong. Rinne an ghlúin seo a lán ruathar sabaitéireachta agus mharaigh siad boic mhóra de chuid an tsaoil pholaitiúil nó eacnamúil. D'fhoilsigh an drong doiciméad clár oibre i Mí Bealtaine 1982, an "Mai-Papier", nó Doiciméad na Bealtaine, agus iad ag fógairt ansin go raibh siad le bun-choincheap na droinge a athrú. Ní raibh siad ag iarraidh saoirse a bhaint amach le lámh láidir do lucht na chéad ghlúine, ach ag pleanáil gníomhartha sceimhle go mionchruinn agus ag dul i gcomhar leis na dronga sceimhlitheoireachta eile san Eoraip, ar nós an "Action Directe" ("An Gníomh Díreach") san Fhrainc, na "Brigate Rosse" ("Na Briogáidí Dearga) san Iodáil agus na "Cellules Communistes Combattantes" ("Na Cealla Cathacha Cumannacha") sa Bheilg.
Níl mórán ar eolas faoi na daoine a bhí páirteach in obair na tríú glúine. Níos mó ná duine as gach beirt, níl a fhios ag údaráis dlí na Gearmáine cérbh iad féin nó cad iad na hainmneacha a bhí orthu. Iad siúd a bhfuil a n-ainmneacha ag na húdaráis, ní raibh ach Wolfgang Grams agus Birgit Hogefeld i gceannas ar an drong, de réir dealraimh. Maidir leis na dúnmharuithe a rinne an drong sna blianta 1985-1993, níl a fhios ag na húdaráis ach ainm aon duine acu siúd a bhí páirteach. Murab ionann agus sna seachtóidí, ní raibh radacaigh eile na heite clé sásta cuidiú ná comhoibriú leis na sceimhlitheoirí a thuilleadh. 
Ar an 1 Feabhra 1985 lámhachadh Ernst Zimmermann, bainisteoir an chomhlachta armála úd MTU, istigh ina theach féin. Ní heol cérbh iad a rinne é. Ar an 8 Lúnasa 1985 mharaigh Birgit Hogefeld agus Eva Haule saighdiúir Meiriceánach darbh ainm Edward Pimental. Ghoid siad a chárta aitheantais uaidh, agus baineadh leas as an gcárta ina dhiaidh sin leis an aerbhunáit Mheiriceánach úd "Rhein-Main Air Base" in aice le haerfort Frankfurt a insíothlú agus a bhuamáil. Bhí an Action Directe agus Rote Armee Fraktion ag comhoibriú le chéile leis an ruathar seo a dhéanamh. Fuair saighdiúir amháin agus sibhialach amháin bás sa phléasc, agus gortaíodh aon duine déag. Ina dhiaidh sin, d'eisigh na sceimhlitheoirí litir admhála a raibh suaitheantais an dá dhrong uirthi. Lochtaigh na cléradacaigh dúnmharú Pimental go fíochmhar, ós rud é nach raibh ann ach gnáthshaighdiúir a maraíodh ar an t-aon chúis amháin go raibh a chárta aitheantais ag teastáil ó na sceimhlitheoirí. Níos déanaí, d'admhaigh na sceimhlitheoirí féin gur botún polaitiúil a bhí ann.
Ar an 9 Meitheamh 1986 fuair bainisteoir an chomhlachta Siemens bás in éineacht le tiománaí a ghluaisteáin, Eckhard Groppler. Pléasc bhuama a mharaigh iad, agus ina dhiaidh sin ghlac "Cománlach Mara Cagol", cománlach sceimhlitheoireachta de chuid RAF, freagracht as an mbuamáil. Creidtear go raibh lámh ag Horst Ludwig Meyer sa ghníomh seo. Maraíodh Meyer sa bhliain 1999 san Ostair, nuair a d'éirigh ina throid lámhaigh idir é agus na póilíní áitiúla.
Ar an 10 Deireadh Fómhair 1986 mharaigh beirt daoine aineoil Gerold von Braunmühl, taidhleoir de chuid Roinn Gnóthaí Eachtracha na Gearmáine in Ippendorf, Bonn, é, áit a raibh cónaí air. 
Ar an 30 Samhain 1989 scaoileadh urchar marfach le hAlfred Herrhausen, bainisteoir an Bhainc Ghearmánaigh ("Deutsche Bank"). Baincéir as an ngnáth a bhí ann, mar Herrhausen, nó bhí féith intleachtóra ann agus é sásta cluas thuisceanach a thabhairt do radacaigh chlé féin. Bhí suim aige i bhfadhbanna na dtíortha bochta freisin, agus é buartha faoin dóigh a raibh a lán tíortha tearcfhorbartha báite i bhfiacha.
Sa bhliain 1990 thairg an tAire Dlí agus Cirt Klaus Kinkel na sceimhlitheoirí i bpríosúin na Gearmáine a scaoileadh saor, ar acht is go n-éireodh an chuid ghníomhach den ghluaiseacht as na hionsaithe. Níor thángthas ar aon chomhthuiscint phoiblí faoi sin, ach sa bhliain 1991 bhí RAF sásta "fairsingiú na gníomhaíochta a chur ar ceal" mar a dúirt siad féin. Inniu, is eol dúinn go raibh na sceimhlitheoirí idir dhá chomhairle faoin tairiscint seo. Bhí Brigitte Mohnhaupt orthu siúd a dhiúltaigh, theastaigh ó sceimhlitheoirí eile ar nós Karl-Heinz Dellwo agus Lutz Taufer glacadh leis an tairiscint.
Ar an 1 Aibreán 1991 maraíodh Detlev Karsten Rohwedder, a bhí i gceannas ar an "Treuhandanstalt", nó údarás príobhádaithe na maoine poiblí a thit leis an nGearmáin aontaithe ó Dhaonphoblacht na Gearmáine, is é sin, an stát cumannach in oirthear na Gearmáine. Ní raibh na húdaráis in ann a shocrú sa chás seo féin cérbh iad na ciontóirí. Deich mbliana ní ba deireanaí, thug anailis an aigéid dhí-ocsairibeanúicléasaigh i ruainne gruaige a fuarthas in áit an ghnímh, - thug an anailis sin le tuiscint gur le Wolfgang Grams an ruainne gruaige. Fuarthas locht ar thoradh na hanailise seo, áfach.
Istoíche idir an 26 agus an 27 Márta 1993 buamáladh Peannadlann Weiterstadt le breis is 200 kg ábhair phléasctha. Cuireadh trí fhoirgneamh lóistín agus an foirgneamh riaracháin de dhroim an domhain, agus rinne an mhórphléasc damáiste don chuid eile den pheannadlann a chlúdaíonn trí chiliméadar cearnacha. Ní bhfuair aon duine bás, nó ní raibh an peannadlann ach á tógáil san am sin.
Ar an 27 Meitheamh 1993 gabhadh Birgit Hogefeld agus Wolfgang Grams i mBad Kleinen. Tháinig an fheadhain speisialta úd Grenzschutzgruppe 9 (GSG 9) i láthair le cabhrú leis na gnáthphóilíní. D'éirigh leis na póilíní Hogefeld a chimiú go néata, ach d'éirigh ina chogadh dearg idir Grams agus lucht a ghabhála, agus ba é ba toradh don scéal gur maraíodh Grams agus duine de na póilíní speisialta, fear darbh ainm Michael Newrzella. I ndiaidh na n-imeachtaí, d'éirigh an tAire Gnóthaí Inmheánacha Rudolf Seiters as.
Sa bhliain 1992 tháinig an teoiric ar an bhfód nach raibh an "tríú glúin" ann ar aon nós, ach gurbh iad na seirbhísí rúnda a rinne gníomhartha sceimhlitheoireachta na glúine sin le brú a chur ar an tsochaí agus ar na polaiteoirí tuilleadh maoiniú a thabhairt do na seirbhísí sin. Ba iad an triúr iriseoirí úd Gerhard Wisnewski, Wolfgang Landgraeber agus Ekkehard Sieker a chuir an teoiric seo faoi bhráid an tsaoil mhóir, ar dtús ar an gclár nuachta agus tráchtaireachta úd "Monitor" ar an tseirbhís chraolacháin ARD, agus ina dhiaidh sin, faoi chlúdach leabhair. Is é an dearcadh a bhí ag an gcuid ba mhó de na tráchtairí - ar nós an t-eolaí polaitiúil Alexander Strassner as Ollscoil Regensburg - nach raibh ann ach gnáth-theoiric chomhcheilge nár chóir an iomarca creidiúna a thabhairt di, a fhad is nach raibh fianaise ann.

Oileán beag is ea Leitir Mealláin ar chósta thiar na hÉireann i gConamara, Contae na Gaillimhe. Tá an t-oileán suite sa Ghaeltacht timpeall 36 míle ó chathair na Gaillimhe i Loch Lurgan agus thart ar 14 míle ón gCeathrú Rua. Ceann de thrí oileán is ea Leitir Mealláin i nGarmna, agus tá na hoileáin eile, Tír an Fhia agus Leitir Móir, suite ar an taobh thoir de.
Ciallaíonn "Leitir" 'taobh cnoic'. Bhí Leitir Mealláin i seilbh Loingsigh Bhearna tráth. Ghlac na Comerford seilbh ar an áit thart ar an mbliain 1840. Bhí thart ar 1700 acra agus 77 teach ar an oileán ag an am.














Bhí Gary Doherty ina pheileadóir. Rugadh é ar 31 Eanáir 1980 i gCarn Domhnach, Contae Dhún na nGall. Imreoir sacair ard a bhí ann agus é 6'1" ar airde. D'imir sé le Wycombe Wanderers, i Sraith Sacair 2. Tugtar "the Doc" agus "the Ginger Pele" air.
Thosaigh Gary Doherty ag imirt go gairmiúil le Luton Town sa bhliain 1997. D'imir sé 84 cluiche i dtrí shéasúr leo. Cheannaigh Tottenham Hotspurs é ar €1 milliún i mí Márta 2000. D'imir sé go maith an séasúr sin, ach an bhliain ina dhiaidh sin níor éirigh leis chomh maith sin. Bhris sé a chos sa chluiche in aghaidh "Torquay" i Meán Fómhair. Tháinig sé ar ais an bhliain sin, ach ní raibh sé ag imirt mar a bhíodh.
Ag Tottenham, shocraigh Gary Doherty isteach mar chosantóir. D'imir sé an-mhaith i dtús sa bhliain 2004. Áfach bhris sé a chos. 
Díoltar Gary Doherty go "Norwich City". 
D'imir sé go hiondúil d'Éirinn mar buailteoir. Thosaigh Doherty ag imirt d'Éirinn i gcluiche in aghaidh an Ghréig i 2000. 

Bhí Na Briogáidí Idirnáisiúnta mar aonaid míleata poblachtánach a throid i Cogadh Cathartha na Spáinne. Bhunaigh óglaigh ó tíortha difriúla, gan baint ag stáit ar bith, iad agus taisteal siad go dtí an Spáinn le tacaíocht a thabhairt do Dara Poblacht na Spáinne agus a chuid fórsaí sa Cogadh Cathartha ó 1936 go dtí an bhliain 1939. Bhí thart ar 32,000 daoine ó 53 náisiún i measc na briogáidí seo. Throid siad i gcoinne fórsaí Náisiúnacha na Spáinne a d'éirigh amach faoi cheannas an Ginearál Francisco Franco le chabhair ón Ghearmáin agus an Iodáil.

Ba pholaiteoir Briotanach í Marjorie "Mo" Mowlam Ph.D (18 Meán Fómhair 1949 - 19 Lúnasa 2005), a bhí ina bhall de Pháirtí an Lucht Oibre agus a chaith tréimhse ina Aire Stáit i dTuaisceart na hÉireann idir 1997 agus 1999. 
Bhí Mo Mowlam ina hAire Stáit sa Tuaisceart nuair a shíníodh Comhaontú Aoine an Chéasta sa bhliain 1998. 
Bhíodh aithne uirthi mar duine a bhí lán le carasma pearsanta agus a bhí in ann labhairt go díreach agus go neamhbhalbh ar chúrsaí. 
Thuill sí meas chomh maith mar gheall ar a troid rathúil in aghaidh ailse inchinne. 
Bhí ainm in airde aici go forleathan mar duine de na polaiteoirí ba mhó a raibh gean uirthi ón dream "New Labour" sa Ríocht Aontaithe.

Sráidbhaile i dtuaisceart Chontae Bhaile Átha Cliath, i gceantar riaracháin Chontae Fhine Gall is ea Baile Brigín ("Balbriggan" as Béarla).



Aisteoir Éireannach a bhfuil cáil bainte amach aige go hidirnáisiúnta é Gabriel James Byrne (12 Bealtaine 1950 a rugadh é). Tá sé ina chónaí i Nua-Eabhrac i láthair na huaire. Is cainteoir líofa Gaeilge é agus bíonn iarrachtaí ar siúl aige go minic chun an teanga a chur chun cinn go poiblí agus sna meáin chumarsáide.
Rugadh Gabriel Byrne i nDroimneach i mBaile Átha Cliath, do Dan Byrne, a bhí ina chúipéir agus d'Eileen Byrne, a bhí ina banaltra. Fuair sé a oideachas ó na Bráithre Críostaí agus chaith sé tamall i gcliarscoil nuair a bhí sé an-óg, ach d'éirigh sé aisti tar éis tamaill agus a chreideamh iomlán caillte aige. D'fhill sé ar Éirinn agus chaith sé tréimhsí i bpostanna éagsúla, go dtí gur chinn sé ar fhreastal ar an ollscoil. Bhain sé céim amach sa teangeolaíocht agus sa tseandálaíocht i UCD, áit ar éirigh leis líofacht a bhaint amach sa Ghaeilge chomh maith.
D'oibrigh Byrne sa seandálaíocht nuair a d'fhág sé UCD ach choinnigh sé a ghrá don teanga. Scríobh sé an chéad dráma teilifíse, Draíocht, do TG4, stáisiún teilifíse na Gaeilge nuair a thosaigh sé ag craoladh in 1996. 
Sular thosaigh sé a ghairm mar aisteoir bhí neart postanna éagsúla ina measc: seandálaí, cócaire, trodaí tairbh agus muinteoir Spáinise. Thosaigh sé ag aisteoireacht agus é 29 agus chuir sé tús lena ghairm ar stáitse le Focus Theatre agus le Amharclann na Mainistreach i mBaile Átha Cliath. Ina dhiaidh sin chuaigh sé ag aisteoireacht leis an Royal ag Byrnesan agus an Royal National Theatre i Londain.
Bhain Byrne cáil amach sa sraith deireanach don chlár teilifíse The Riordans in Éirinn as a d'eascair an clár Bracken. Bhí Byrne sa phríomhpháirt. An chéad ról scannánaíochta a bhí aige ná mar King Uther Pendragon sa scannán King Arthur a léirigh John Boorman i 1981. 
I láthair na huaire tá Byrne i ról Dr. Paul Weston, teirpeoir i sraith seachtainiúil mór le rá HBO In Treatment. Thug an New York Times "latest Dr. McDreamy" na teilifíse air dá ról agus bhuaigh sé an gradam Golden Globe don aisteoir ab fhearr i sraith teilifíse i 2008. Ghnóthaigh sé a chéad ainmniúchán Emmy (an príomh-aisteoir ab fhearr i sraith teilifíse) chomh maith an bhliain céanna.(B'é Byran Cranston as Breaking Bad a bhuaigh)
D'fhill sé ar an amharclannaíocht i 2008, ghlac sé ról King Arthur i Camelot le ceolfhoireann Nua Eabhrac ón 7 Bealtaine go dtí an 10 Bealtaine, ról a ghlac mórlaochra na haisteoireachta, Richard Burton agus Richard Harris leis cheana. 
Bhí Byrne le feiceáil i leagan scannánaíochta d'úrscéal meitifisiceach Flann O'Brien At Swim Two Birds, áit a bheidh sé ag aisteoireacht le Colin Farrell agus Cillian Murphy. Bhí an t-aisteoir Brendan Gleeson i mbun léirithe agus tá an scannán le teacht amach i 2010. I nDeireadh Fómhair 2009, d'fhógair Gleeson dá gcuirfí deireadh le Bord Scannánaíochta na hÉireann mar a bhí i gceist ag rialtas na hÉireann go mb'fhéidir go dtitfeadh an léiriú as a chéile.












Is galar é an Siondróm Aagenaes arb é is promhthréith ann hipeapláise ó bhroinn na soithí limfe. Is cúis leis limféidéime na gcos agus colastáis athfhillteach na naonachta. Is féidir leis an ngalar seo éirí níos measa agus dul ar aghaidh gur chúis leis cioróis heipiteach agus heipitíteas ollcheallach, maille le fhiobróis sna conairí iompracha.
Tá a chúis ghéiniteach anaithnid, ach tá sé faighte le hoidhreacht go huathshómach aonarach agus suíonn an ghéin i gcrómasóm 15q.
Bíonn aimhrialtacht ghinearálaithe limfeach mar ghné choitianta an reachta,
agus is féidir go bhfuil bunús na mácháile limfegéiniteach ( Béarla: lymphangiogenetic )

Is éard is Hipitéis Avogadro ann (dá ngairtear uaireanta Dlí Avogadro nó Prionsabal Avogadro) ná Gásdlí thurgnamhaigh, a 
cheanglaíonn toirt gáis le méid na substainte gáis atá i láthair.
De réir hipitéis Avogadro; "Is ionann uimhir na móilíní i gcomhthoirteanna de na gáis chéanna nó éagsúla, nuair atá siad uile ag an mbrú agus ag an teocht chéanna."
"I gcás maise ar leith de ghás idéalach, bíonn toirt agus méid (móil) an gháis comhréireach go díreach, má tá an teocht agus an brú tairiseach".
Nuair a mheasctar dhá ghás "gan" imoibriú ceimiceach a tharlú eatarthu, bíonn toirt an mheascáin cothrom le suim na ngás a meascadh. Má tharlaíonn imoibriú ceimiseach eatarthu ansin, is minic freisin a bhíonn toirt an toraidh (más gás é) cothrom le suim toirteanna na ngás a d'imiobrigh, m.s. toirt amháin higrigine agus toirt amhain clóirín ag tabhairt dha thoirt d'aigéad hidreaclórach.
Go fíormhinic, áfach, ní bhíonn toirt an gháis a ghintear cothrom le suim toirteanna na ngás a d'imoibrigh, m.s. dha thoirt hidrigine agus toirt amhain ocsaigine ag tabhairt dhá thoirt ghal uisce, agus trí thoirt hidrigine agus toirt amháin nítrigine ag tabhairt dhá thoirt amóinia.




B'é Cogadh an Dá Rí an cogadh a fearadh idir Séamus II Shasana agus Liam III Shasana ó 1689 go 1691. Ba Chaitliceach é Séamas agus mar sin ní raibh uaisle Shasana sásta glacadh leis mar rí. B'fhearr leo Liam, prionsa Ollannach. Bhí ar Shéamas teitheadh ó Shasana agus tháinig Liam go dtí an tír sin. Fearadh cuid den chogadh in Éirinn, agus bualadh fórsaí Shéamais, mar shampla i gCath na Bóinne agus i gCath Eachroma.

Ba dhrumadóir Sasanach é John "Mitch" Mitchell (9 Iúil, 1947 – 12 Samhain, 2008). Bhain sé cáil amach mar bhall den bhanna The Jimi Hendrix Experience, rac-ghrúpa Jimi Hendrix, idir 1966 agus 1970. Drumadóir tréitheach a bhí ann, a mheasc rac-cheol agus snagcheol le chéile ina chuid drumadóireachta chun saghas ceoil nua a chruthú, ceol cumaisc (Béarla: "fusion") a tugtar air.
Cailleadh Mitchell de bharr chúiseanna nádúrtha i bPortland, Oregon, cúig lá tar éis chamchuairt a chríochnú i Meiriceá. 


Trá-bhaile agus ceantar in Éirinn is ea Ros Neamhlach. Tá an baile suite in iarthuaisceart na tíre i gContae Dhún na nGall.
Is as Ros Neamhlach é Mícheál Ó Cléirigh, duine a scríobh Annála na gCeithre Máistrí.
Tá brat gorm ag trá Ros Neamhlach, as is é ceann do na Trá is deise san tír.
Tá cumann surf ann ag an trá, agus is minic a feictear comórtas ar an trá mar gheall ar na tonntracha a tagann isteach ón muir Atlantach. 
Tá stair thart ar 500 bliain ag na Proisiasach i Tír Chonaill, Oscail an Mainistir nua san bliain 1952. Tá músaem ar an ionad freisin.
Is é Ros Neamhlach suíomh an t-aon mórshiúl Ord Oráisteach san Poblacht. Ní bíonn trioblóid ag an mórshiúl seo.

Loch mór idirthaoideach is ea Loch Lao, ag béal Abhainn na Lagáine in oirthear Chúige Uladh. Ceanglaíonn an loch Béal Feirste agus Muir Éireann.

Ba é Roger Garland (1933 a rugadh é) an chéad Teachta Dála de chuid an Chomhaontais Ghlais. Toghadh é in Olltoghchán 1989 i ndáilcheantar Bhaile Átha Cliath Theas agus chaill sé a shuíochán in Olltoghchán 1992. Cé gur theip air a bheith atofa san olltoghchán sin, d'éirigh le Trevor Sargent a bheith tofa i mBaile Átha Cliath Thuaidh ag an am céanna, rud a chiallaigh gur choinnigh an páirtí a n-ionadaíocht sa Dáil.

Is lia Gearmánach é Harald zur Hausen (rugadh 11 Márta 1936) a bhain an Duais Nobel na Fiseolaíochta nó an Leighis sa bhliain 2008.
Rugadh é in Gelsenkirchen sa Ghearmáin, agus d'fhreastail sé ar meánscoil ("Gymnasium") Vechta sular rinne sé staidéar ar leigheas i mBonn, Hamburg agus Düsseldorf. Tar éis tamaill mar chúntóir leighis sa Ghearmáin bhog sé go Philadelphia, SAM áit ar chaith sé roinnt bliana sular fhill sé ar Ollscoil Würzburg mar ollamh i 1969. Sa bhliain 1977 bhog sé go Ollscoil Freiburg, mar ar rinne sé chuir síos ar an baint idir HPV6 agus faithne na pite. Sa bhliain 1983 rinne sé an fionnachtain mhór go raibh dlúthbhaint idir HPV 16 agus 18 agus Ailse Muineál na Broinne. De bharr seo is ea a bhronnadh an Duais Nobel air sa bhliain 2008. Lig an fionnachtain seo do thaighdeoirí an vacsaín in aghaidh ailse muineál na broinne a fhorbairt.
Roinn sé an Duais Nobel na Fiseolaíochta nó an Leighis le Luc Montagnier agus Francoise Barré-Sinoussi a rinne fionnachtain ar an víreas atá taobh thiar de SEIF.

Baile i gContae Thír Eoghain is ea Dún Geanainn ("Dungannon" as Béarla). Is é an tríú baile is mó sa chontae (tar éis na hÓmaí agus an tSratha Báin) agus bhí daonra 11,139 ina gcónaí ann de réir dhaonáireamh 2001. Bhí dlúthbhaint stairiúil idir an baile seo agus muintir Uí Néill ó bhí dún nó caisleán acu ansin ar feadh na mblianta fada go dtí aimsir Aodha Uí Néill.

Páirtí polaitiúil Éireannach ab ea Clann na Poblachta. 
Bhunaigh gníomhaithe poblachtaigh Seán Mac Giolla Bhríde "(Béarla: Seán MacBride)", Nollaig Hartnett, Seán Mac Uighilín "(Béarla:Jack McQuillan)" agus Micheál Ó Ceallaigh an páirtí sa bhliain 1946. Ba é Mac Giolla Bhríde ceannaire an pháirtí. Thacaigh a lán daoine a bhí mí-shásta le Fianna Fáil leis an gClann agus d'fhás an páirtí go tapaigh. Bhuaigh an páirtí dhá fhothoghchán sa bhliain 1947. Ghair De Valera olltoghchán go luath sa bhliain 1948 chun cur isteach ar fhás an pháirtí nua. Fuair Clann na Poblachta 13.2% de na vótaí san olltoghchán agus 10 suíochán sa Dáil.
Bunaíodh an chéad rialtas idir-pháirtí tar éis an olltoghcháin. Tháinig Fine Gael, Páirtí an Lucht Oibre, Páirtí an Lucht Oibre Náisiúnta, Clann na Poblachta, Clann na Talmhan agus roinnt Teachtaí neamhspleácha le cheile chun Fianna Fáil a chur as oifig. Ba é Seán A Mac Coisdealbha Taoiseach an rialtais nua mar níorbh fhéidir le Clann na Poblachta glacadh le ceannaire Fhine Gael, Risteard Ó Maolchatha. Fuair an Clann dhá áit sa chomh-aireacht - ceapadh Mac Giolla Bhríde mar Aire Gnóthaí Eachtracha agus ceapadh Nollaig de Brún mar Aire Sláinte. 
D'fhág Éire an Comhlathas Briotanach sa bhliain 1949.
D'éirigh de Brún as an rialtas agus as an gClann sa bhliain 1951 nuair nár thacaigh an rialtas leis an Scéim Máthar agus Linbh. Bhí easaontas sa Chlann maidir leis an scéim freisin - bhí an Eaglais go mór in éadan na scéime agus níor thacaigh Mac Giolla Bhríde le de Brún. 
Tháinig meath ar an bpáirtí tar éis na conspóide agus ní bhfuair an páirtí ach 4.1% de na vótaí agus 2 shuíochan sa Dáil sa chéad olltoghchán eile (níos déanaí sa bhliain 1951). Toghadh de Brún mar Theachta Dála neamhspleách.
Ghlac Clann na Poblachta páirt i dtoghcháin suas go dtí 1965 ach bhí an páirtí i gcónaí i bhfad níos laige na mar a bhí sé ar dtús. 
Torthaí Chlann na Poblachta in olltoghcháin










Is club spóirt Spáinneach é Reial Club Deportiu Espanyol de Barcelona a imríonn i mBarcelona, tá clú agus cáil ag a fhoireann pheile. Imríonn sé sa staid Cornellá-El Prat. 
Cé go bhfuil níos mó cáil ag Barcelona, is é an séú foireann is ráthúla sa tír. Tá iomaíocht fiachmhaire idir an Espanyol agus Barcelona. Tá nasc idir an foireann seo agus náisiúnachas na Spáinne. Go stáiriúl bhí lucht leanúna níos saibhre (go traidisiúnta ó bruchbhaile Sarrià) le níos mó meas acu ar údaráis lárnach na Spáinne i gcomparáid le FC Barcelona, foireann a bhfuil gaol láidir le náisiúnachas An Chatalóin.


Tugtar Inis Oírr, Inis Oirthir nó Inis Thiar go minic ar an oileán is lú de chuid Oileáin Árann amach ó chósta na Gaillimhe (i gcuan na Gaillimhe) in iarthar na hÉireann. Tá Inis Meáin agus Inis Mór suite ar an taobh thiar d'Inis Oírr. 
Is é Naomh Caomhán éarlamh an oileáin. Ba dheartháir leis é Naomh Caoimhin, bunaitheoir Ghleann Dá Loch. Cé go dtugtar "Inis Oírr" ar an oileán go hoifigiúil, bhíodh ainm oifigiúil eile, "Inis Oirthir", air roimhe sin, agus tugtar "Inis Thiar" air go traidisiúnta.
Tá timpeall 300 duine ina gcónaí ar an oileán faoi láthair, agus tá sé suite i nGaeltacht Chonnacht.
Tagann eathar ann ó Ros an Mhíl i gConamara agus ó Dhúlainn i gContae an Chláir, chomh maith leis na hoileáin eile. Baineann tábhacht mhór leis an turasóireacht ar an oileán. Chomh maith le sin, tagann go leor daoine ann agus iad ag iarraidh a nGaeilge a fheabhsú.
Dúirt 98.3% do daonra Inis Oírr go raibh Gaoluinn acu sa bhlian 2011 . Dúirt 197 duine (83.1%) go labhraíonn siad an Gaoluinn go laethúil lasmuigh den chóras oideachais. Tá an céadtadán de Ghaelgeóirí laethúila ar Inis Oírr i bhfad níos airde ná mar a bhfuil sé sna hOileáin Árann san iomlán (63.5%). 
Tógann an tsiúlóid seo idir 3½ agus 4 uaire an chloig. Is féidir an tús a fheiceáil ag Cnoc Raithní, carn chiorclach ar chúl na trá agus ar thaobh na láimhe clé den pháirc peile.
Níor thángthas ar an séadchomhartha seo nó go raibh feiceáil air i ndiaidh stoirme sa bhliain 1885. Tá sé ann ó aimsir na Cré-umhaoise, 1500 R.C., agus dar leis na saineolaithe, tógadh mar charn adhlactha é. De réir an tseanchais ba iad na Firboilg an chéad dream a raibh cónaí orthu ar an oileán tar éis dóibh teitheadh ann le n-éalú ó lucht ionsaithe. 
Bhí Caomhán ina dheisceabal le Naomh Éanna. Tá fothracha an tséipéil ag dul siar go dtí an 10-14ú céad agus bhíodh gaineamh shéidte le glanadh as. Feictear dramhcharn ó aimsir na Luathchríostaíochta nó na meánaoise ar am mbealach isteach sa reilig. Tá Leaba Chaomháin le feiceáil sa reilig freisin.
Sa bhliain 1960, cuireadh an Plassy suas ar charraig na Finise le linn stoirm fhiáin. Níor báitheadh aon duine mar shábháil na hoileánaigh gach éinne a bhí ar bord. Níos faide amach tá teach solais atá 37m ar airde le feiceáil. Oibríonn sé go huathoibríoch ón mbliain 1978. Scairteann a sholas 20 muirmhíle ó bhaile san oíche. 
Is fothrach de mhainistir taobh istigh de dhún beag cloiche í Cill na Seacht nIníon. Tá altóir agus cloch a bhfuil crios greanta isteach inti le feiceáil anseo. 
Is caisleán trí stóir é seo a thóg na Brianaigh a bhí in úinéireacht an oileáin go dtí an bhliain 1585. Tá an caisleán tógtha taobh istigh de Dhún Fhormna, dún a thóg daoine an oileáin sa Chlochaois. 
Deirtear go raibh cónaí ar Naomh Éanna i gclochán coirceogach in aice láimhe agus is mór an t-ómós atá ag na hoileánaigh don tobar seo. De réir an tseanchais, is deachomhair é má éiríonn leat eascann a fheiceáil sa tobar.
Tógadh an séipéilín beag seo san 8ú nó 9ú haois. Deirtear gur theith Naomh Gobnait, patrún Bhaile Bhuirne, go hInis Oírr le n-éalú óna naimhde ar mhórthír na hÉireann.

Is iar-pheileadóir Gaelach agus iar-bhainisteoir Chontae Bhaile Átha Cliath é Pat Gilroy (rugadh 16 Lúnasa, Baile Átha Cliath). Bhí iar-bhainisteoir Mickey Whelan, Paul Nugent agus Paddy O'Donoghue ag obair leis mar roghnaitheoirí i 2011. Bhuaigh sé Craobh na hÉireann mar bhainisteoir le Baile Átha Cliath in éadan Chiarraí i 2011 ag Páirc an Chrócaigh.
Bhuaigh Pat craobh na hÉireann le Baile Átha Cliath i 1995 mar fhear ionaid. Bhain sé Craobh na hÉireann na gClubanna i 2008, Craobh Laighean na gClubanna agus Craobh Bhaile Átha Cliath i 2007 le St Vincents CLG. 
D'imir a dhaid Jackie Gilroy le Baile Átha Cliath chomh maith. Bhuaigh sé craobh Laighean le Baile Átha Cliath i 1992, 1993, 1994 agus arís i 1995.

Is imreoir sacair Belarúsach é Aliaksandr Paŭlavič Hleb, nó "Alexander Hleb" as Béarla. Faoi láthair imríonn sé do fhoireann sacair Barcelona agus do fhoireann náisiúnta na Belarúise. B'fhearr leis ag imirt sa lár ag ionsaí nó sa "poill" taobh thiar desna ionsaithe ach uaireanta imríonn sé ar an taobh dheis sa lár.

Is é Abakan (Rúisis: Абака́н; Cacáisis: Ағбан) príomhchathair Phoblacht na Cacáise. Tá an chathair suite i ndeisceart na Sibéire.

Is polaiteoir Éireannach é Ailéin de Diúc (Béarla: "Alan Dukes") a rugadh ar an 20 Aibreán 1945. Is iar-cheannaire Fhine Gael é agus iar-Theachta Dála do Chill Dara agus do Chill Dara Theas.
Rugadh de Diúc i nDroimneach. Ba é státseirbhíseach sinsear ó Chontae Chiarraí a athair. Rugadh a mháthair gar do Bhéal an Átha i gContae Mhaigh Eo.
Fuair sé a chuid scolaíochta ag Coláiste Mhuire (Scoil na mBráithre Críostaí) i gCearnóg Parnell. Tairgeadh roinnt scoláireachtaí dó agus é ag fágail na scoile, scólaireacht Gaeilge ina measc. Lean a shuim sa Ghaeilge ar fad a shaol agus cloistear go rialta é ar chláir Gaeilge.
Fuair sé post mar eacnamaí le Feirmeoirí Aontaithe na hÉireann (an "'IFA") sa bhliain 1969. Chuaigh Éire isteach sa Comhmhargadh sa bhliain 1973 agus bhog de Diúc go dtí An Bhruiséil mar chuid de thoscaireacht an IFA. Chaith sé tamall ag obair mar cheann foirne an Choimisinéara Eorpach ó Éirinn, Risteard de Búrca.
Sheas de Diúc mar iarrthóir de Pháirtí Fhine Gael i ndáilcheantar na Mumhan sa bhliain 1979 ach níor éirigh leis. Bhí tacaíocht láidir aige ón lucht feirmeoireachta go dtí gur tháinig ceannaire na bhfeirmeoirí, T.J. Maher, isteach sa rás. Toghadh Maher.
Sheas sé ar son Fhine Gael in olltoghchán na bliana 1981 i ndáilcheantar Chill Dara. Toghadh é agus ceapadh é mar Aire Talmhaíochta ar a chéad lá sa Dáil. Ba é Gearóid Mac Gearailt an Taoiseach nua a thug an ceapachán dó. 
Níor mhair an rialtas (comhrialtas idir Fhine Gael agus Pháirtí an Lucht Oibre) ach go dtí mí Feabhra 1982. Chaill an rialtas vóta buiséid sa Dáil tar éis cánach bhreisluacha a chur ar bhróga páistí.
Bhí olltoghchán eile níos déanaí sa bhliain 1982 agus bhunaigh Fine Gael agus Páirtí an Lucht Oibre comhrialtas nua. Ceapadh de Diúc mar Aire Airgeadais. 
Bhí saothar crua aige mar Aire Airgeadais. Bhí fiacha troma ar an stát agus bhí ráta ard dífhostaíochta agus ráta ard eisimirce. Bhí easaontas idir pháirtithe an rialtais ar an slí cheart chun dul i ngleic le fadhbanna na tíre. D'éirigh Páirtí an Lucht Oibre as an rialtas sa bhliain 1986 agus ceapadh de Diúc mar Aire Cirt.
Chaill Fine Gael 20 suíochán in olltoghchán na bliana 1987 agus d'éirigh Gearóid MacGearailt as mar cheannaire. Toghadh de Diúc mar chomharba do MhacGearailt. Bhí Seán de Briotún agus Peadar de Barra san iomaíocht freisin.
Ba é Cathal Ó hEochaidh, ceannaire Fhianna Fáil, Taoiseach ag an am seo. I rith feachtais toghchánaíochta roimh an olltoghcháin, gheall Fianna Fáil go gcaithfidís siad níos mó airgid agus d'ionsaigh siad go géar na gearraithe siar a bhí ar bun ag Fine Gael. Ach, tar éis an olltoghcháin, d'athraigh siad a bport agus thosaigh siad leis a ngearraithe siar féin.
In óráid a thug sé i dTamhlacht ar an 2 Meán Fómhair 1987, d'fhógair de Diúc an Stráitéis Tamhlachta. Thacódh Fine Gael leis an rialtas dá mbeadh siad ag cur polasaithe Fhine Gael i gcrích. Ba rud nua i bpolaitaíocht na tíre an polasaí seo.
Tugadh deis don rialtas dul i ngleic le fadhbanna bhuiséadacha na tíre. Ba é an straitéis ba chúis le rathú gheilleagar an stáit sna 1990í. Níor bhain de Diúc mórán tairbhe as, áfach. Ghair Ó hEochaidh olltoghchán sa bhlain 1989 agus ní bhfuair Fine Gael ach 5 shuíochán sa bhreis. D'fhan Ó hEochaidh mar Thaoiseach i gcomhrialtas leis an bPáirtí Daonlathach.
Bhí míshástacht i bhFine Gael tar éis olltoghcháin 1989. Cheap roinnt Teachtaí Dála go raibh gá de cheannaire nua. Thug toradh an toghcháin uachtaránaigh sa bhliain 1990 deis dóibh. Chríochnaigh iarrthóir Fhine Gael, Austin Currie, sa triú áit, an toradh is measa riamh ag iarrthóir ón bpáirtí. Bhí ar de Diúc éirí as mar cheannaire go luath i ndiaidh an tubaiste agus tháinig Seán de Briotún i gcomharbacht air.
Ba cúlbhinseoir é de Diúc tar éis an chennaireacht a chaiiiúnt ach d'fhill sé go dtí an Bínse Tosaigh sa bhliain 1992. Rinneadh iarracht an cheannaireacht a bhaint de de Briotún sa bhlain 1994. Ghlac de Diúc páirt san iarracht agus bhí air filleadh go na cúlbhinsí. Ceapadh de Briotún mar Thaoiseach "Rialtas an Bhogha" (comhrialtas idir Fhine Gael, Pháirtí an Lucht Oibre agus an Daonlathas Clé) ach níor tugadh aireacht do de Diúc.
Ceapadh mar Aire é arís i mí Nollag 1996 sa Roinn Iompair, Fuinnimh agus Cumarsáide ach níor aththoghadh an rialtas in olltoghchán na bliana 1997.
Ceapadh de Diúc mar chathaoirleach Ghluaiseacht Eorpach na hÉireann. Mar child dá dhualgaisí sa phost seo, thug sé comhairle do thíortha oirthear na hEorpa a bhí ag iarraidh dul isteach san Aontas Eorpach.
Thacaigh sé le Micheál Ó Nuanáin agus é ag iarraidh ceannaireacht an pháirtí a bhuachaint sa bhliain 2001. D'éirigh leis an Nuanánach.
Chaill de Diúc in olltoghchán na bliana 2002. Chaill Fine Gael 21 den 54 shuíochán a bhí ag an bpáirtí roimh an olltoghcháin. Dúirt roinnt tráchtairí áitiúla nach raibh sé ag tabhairt a dhóthain aire dá dháilcheantar agus go raibh sé níos tógtha le ceisteanna Eorpacha agus ceisteanna na tíre.
D'éirigh sé as an bpolaitaíocht sa bhliain 2002. Ceapadh mar phríomhstiúrthóir "Institiúid Gnóthaí Idirnáisiúnta agus Eorpacha". Tá sé gníomhach fós i bhFine Gael agus is Leas-Uachtarán an pháirtí é.
Cheap an t-Aire Airgeadais, Brian Ó Luineacháin, é mar stiúrthóir ar leasa an phobail ar Bhanc Angla-Éireannach i Mí na Nollag 2008.
Tá de Diúc ina chonaí i mbaile Chill Dara ón mbliain 1981. Is polaiteoir áitiúil í a bhean, Fionnuala. Tá beirt iníonacha acu.

Baile in Éirinn is ea Baile Lifin. Tá an baile suite in iarthuaisceart na tíre i gContae Dhún na nGall.

Baile in Éirinn is ea Baile na nGallóglach (Béarla: "Milford" nó "Millford"). Tá an baile suite in iarthuaisceart na tíre i gContae Dhún na nGall.

Baile in Éirinn is ea An Baile Nua ("Newtowncunningham" as Béarla). Tá an baile suite in iarthuaisceart na tíre i gContae Dhún na nGall.

Baile in Éirinn is ea Bealach Féich. Tá an baile suite in iarthuaisceart na tíre i gContae Dhún na nGall.

Baile in Éirinn is ea An Bhroclais. Tá an baile suite in iarthuaisceart na tíre i gContae Dhún na nGall.

Baile in Éirinn is ea Bun an Phobail. Tá an baile suite in iarthuaisceart na tíre i gContae Dhún na nGall.

Baile in Éirinn is ea Bun Dobhráin ("Bundoran" i mBéarla), atá suite i ndeisceart Chontae Dhún na nGall. 
Tá clú leitheadach ar Bhun Dobhráin de bharr na toinní arda agus dá bhrí sin, tá earnáil surfála mhór sa bhaile. Tagann na mílte daoine ó achan chearn den domhain le triall a bhaint as na toinní agus tá clú ar an bhaile de bharr na casinoanna freisin.

Baile in Éirinn is ea Bun na hAbhann. Tá an baile suite in iarthuaisceart na tíre i gContae Dhún na nGall.



Scríbhneoir agus fear béaloidis a bhí i Seán Mac Giollarnáth (1880 – 29 Eanáir 1970). Ba é an breitheamh sna Cúirteanna Dúiche i gConamara lena chois sin. 
I gCoill an Bhógaigh i bparóiste Chluain Chaoin i gceantar Bhéal Átha na Slua a rugadh Seán Mac Giollarnáth ar an 13ú Meán Fómhair, 1880. Breac-Ghaeltacht a bhí sa gceantar sin ag an am. Ní raibh Gaeilge ag muintir Sheáin Mhic Ghiollarnáth ach bhí cailín aimsire as Ros Muc ag obair sa teach. Ba bheag Béarla a bhí aici siúd agus is ar an gcaoi sin a fuair Mac Giollarnáth eolas ar an nGaeilge, i dtosach. 
Fuair Seán Mac Giollarnáth post sa Státsheirbhís i Londain agus é ina fhear óg agus is ansin, i bpríomhchathair na Breataine, a chuir sé aithne ar leithéidí Phádraic Uí Chonaire agus Mhicheál Breathnach. Bhí Mac Giollarnáth bainteach le Conradh na Gaeilge i Londain agus ghlac sé móid Bhráithreachas na Poblachta ansin freisin. Ach ní raibh sé gníomhach nuair a tharla an tÉirí Amach i 1916. 
Chuaigh Seán Mac Giollarnáth leis an iriseoireacht ar bhonn lán-aimseartha nuair a d’fhill sé abhaile go hÉirinn i 1908. Bhí sé ina eagarthóir ar an iris ""An Connachtach" agus, ina dhiaidh sin arís, bhí sé ina Leas-Eagarthóir ar an "gClaidheamh Solais", nuachtán an Phiarsaigh. Ach bhí aidhmeanna eile ina cheann aige seachas an scríbhneoireacht agus na scéalta; thosaigh Seán Mac Giollarnáth ag déanamh staidéir ar an dlí. Bhain sé a cháilíochtaí sa dlí amach i 1920, tráth a raibh sé dhá scór bliain d’aois. 
Ceapadh é ina Bhreitheamh ar na Cúirteanna Dúiche in iarthar na Gaillimhe i 1925, stádas a bhí aige ar feadh 25 bliain. 
Ba sa tréimhse sin a chur sé a láimh dháiríre i gcúrsaí béaloidis. Ba i 1941 a cuireadh leabhar Mhic Giollarnáth "Annála Beaga as Iorras Aithneach" i gcló den chéad uair. Seoid í an leabhar seo ar bhealaí go leor- glór mhuintir na linne sin ag trácht ar an saol a bhí ag an nglúin a tháinig rompu agus níos faide siar. Tá sé ráite go bhfuair Mac Giollarnáth go leor den eolas agus den bhéaloideas de bhárr na gairme a bhí aige – fear riartha an dlí i ndúichí Chonamara. Ach d’fhill sé ar a dhúiche féin ar imeall thoir an chontae freisin agus i 1949 foilsíodh a shaothar, "Mo Dhúthaigh Féin"". 
Ba sa mbliain dar gcionn – 1950 – a chríochnaigh Seán Mac Giollarnáth a thréimhse mar Bhreitheamh sna Cúirteanna Dúiche in aois a dheich mbliana agus trí scóir. Ach níor chuir sin deireadh lena chuid oibre sna Cúirteanna mar lean sé ar aghaidh ag obair mar dhlíodóir. Choinnigh sé leis an mbéaloideas freisin agus thug Ollscoil na hÉireann Céim Oinigh LL.D. do as an obair sin i 1959. 
Rinne Seán Mac Giollarnáth cuimse oibre ag cur na mbailiúchán béaloidis i dtoll a chéile, ach, ar ndóigh, tá an-aitheantas ag dul freisin do na daoine a thug na scéalta agus an t-eolas sin dó. Bhí cuimse acu thart sa gceantar seo. Bhí Seán Mac Giollarnáth pósta le Tríona Ní Fhearáin agus bhí triúr mac acu. Fuair sé saol fada freisin. Bhí sé deich mbliana le cois na cheithre scóir nuair a bhásaigh sé i 1970. Tá scéalta agus eolas faoi shaol Iorras Aithneach agus Chonamara a bheadh imithe uainn anois, curtha ar pháipéar ag Seán Mac Giollarnáth – fear dlí agus fear béaloidis den scoth.


San fhisic séard is tonnfhad ann ná an fad idir aonaid athfhilteach tonn forleata ag minicíocht áirithe. Úsáidtear an litir Gréigeach lambda (λ), le chur síos a dhéanamh air. 
Samplaí de rudaí bainteach le tonnta ná solas, tonn uisce, agus tonn fuaime. Ag úsáid an foirmle maitimaice tá tonnfhad = luas toinne / minicíocht:
Mar sin, tá gaol comhréireach inbhéartach idir tonnfhad agus minichíocht, ciallaíonn sin go bhfuil an tonnfhad beag nuair atá an minichíocht ard, leis an luas chéanna ciallaíonn minichíocht ísle go bhfuil an tonnfhad níos faide.



Tá Oileán Mhic Dara suite cúpla míle amach ó Cheann Mhása, thart ar cheithre mhíle siar ó shráidbhaile Charna, Contae na Gaillimhe - amuigh san Aigéan Atlantach. Tugtar "Cruach na Cara" mar ainm eile ar an oileán freisin. Cruach mar gheall ar an gcruth atá air - agus cara (cora) - tá cosán déanta de charraigeacha ag gabháil trasna go hOileán Muirleach.
Dé réir na seandálaithe tá Teampall Mhic Dara, an t-aireagal atá suite in oirthear an oileáin in onóir do Mhac Dara, ar cheann de na foirgnimh oidhreachta is sine agus is tábhachtaí atá in Éirinn. Ceann de na sonraí is suimiúla atá ag baint leis is ea go bhfuil an díon déanta de chlocha agus go bhfuil sé sách géar. Síltear, mar gheall air seo, gur tógadh an teampall sa 6ú haois.
Is léir gur naomh den 6ú haois é Mac Dara agus ó thaobh na staire de níl mórán eolais le fáil faoi ach is cinnte go raibh sé ina phátrún ag pobal Mhaorais agus ag na hiascairí áitiúla i gConamara Theas.
Sa bhéaloideas tá dhá scéal spéisiúla a bhaineann le Mac Dara. Sa bhliain 1684 sa leabhar "West or H. iar Connaught" le Ó Flaitheartaigh, tá trácht ar bháid ag taisteal idir Oileán Máisean agus Oileán Mhic Dara. Scríobhadh go ligeadh na báid síos a gcuid seolta trí huaire i dtreo an oileáin ar fhaitíos go leanfadh aon mhí-ádh iad. Leantar leis an traidisiún seo i gcónaí agus tá sé láidir go fóill i measc an phobail sa lá atá inniu ann.
Tá sliocht eile in "Hardimans History of Galway" a dhearbhaíonn gur sloinne é Mac Dara (rud a bhí neamhchoitianta i liosta na Naomh) agus gur thuig na bádóirí go raibh "sionnach" mar ainm ar an naomh agus nár ghlac siad leis seo mar gheall ar phiseog a deir má fheictear sionnach, giorria, nó coinín nó fiú amháin má chloistear a leithéid d'ainm agus tú ag dul amach ag iascaireacht - nach bhfuil maith ar bith duit dul amach. Ach cuireadh ceist faoin stair seo agus athraítear litriú (agus míniú) an ainm go "síothnach" agus i 1971 rinneadh Mac Dara a athchoisricean mar naomh agus phátrún na mbádóirí.
Sa bhliain 1975 rinne Oifig na nOibreacha Poiblí deisiúchán mór ar an teampall agus thug an Rialtas aitheantas dó mar leacht náisiúnta. Ina dhiaidh sin sna hochtóidí d'úsáid An Post pictiúr den teampall ar stampa cuimhneacháin.
Leis na cianta bíonn ceiliúradh ann lá an phátrúin - 16 Iúil - le hoilithreacht go dtí an t-oileán. Bíonn an tAifreann á léamh ann agus bíonn geallta bád agus rásaí lúthchleasa ann um thráthnóna. Téann na céadta amach ar na báid iascaireachta ó Cheann Mhása agus is iontach an radharc ar lá breá bheith ag freastal ar an Aifreann in oirthear an oileáin agus ag breathnú amach ar an armáid de bháid agus an ciúnas thart i ngach uile áit.
Is thíos faoin séipéal ag Aill na hIomlachta a chuireas na báid daoine nó ainmhithe i dtír ar an oileán. Ciallaíonn iomlacht iompar thar uisce. Tá tobar beannaithe atá tirim ó thuaidh den séipéal agus Ballaí an Díthreabhaigh - fothrach botháin cloiche - in aice leis. Ó thuaidh, tá an cósta níos airde, an Aill Bhuí a thugtar air. Tá scoilt dhomhain san aill - an Fhuaigh Bheag a thugtar air seo (fuaigh = scoilt). An Sceird Bheag a thugtar ar an bpointe is faide ó thuaidh ar an oileán; an Poll Gorm a thugtar ar an gcuan beag ar an gcósta thuaidh, ansin an Fhuaigh Mhór agus ansin Poll an Gheamaire. An Geamaire a thugtar ar an gcladach anseo.
Ar chósta thiar theas an oileáin tá bloc mór cloiche a dtugtar Mullán na bhFathach air. Tá creathnach bhreá le fáil ar an gcósta taobh thiar den mhullán.
An Leag Dheirg a thugtar ar an gcuid seo den chósta agus fuair sé a ainm ó dhath dearg na creathnaí nuair a nochtas sí aníos tríd an taoide trá. Deirtear má bhaineann tú creathnach anseo lá breá go mbrisfidh an aimsir.

Is oileán é Fínis atá suite ceathrú míle amach ó chósta Roisín na Mainiach, agus ar féidir siúl amach an trá chuige nuair a bhíonn an taoide amuigh nó dul isteach ann i gcurach. Iomaire íseal talún atá ann agus é ag síneadh siar ó dheas, é míle agus ceathrú ar fad agus ceathrú míle ar leithead. Is ón bhfocal "fiodh", a chiallaíonn coill, agus "inis", a chiallaíonn oileán, a tháinig an t-ainm Fínis. 
Sna 1890idí, roinn Bord na gCeantar Cung an t-oileán ina gharranta fada caola agus tógadh claíocha fada trasna an oileáin. Faoi láthair tá na garranta nochta síos go cloch beagnach, agus tá an gaineamh carntha suas in aghaidh na gclaíocha. Níl le feiceáil ach barr na gclaíocha ag gobadh aníos as dumhcha fada gainimh agus gleannta caola clochacha eatarthu.

Is polaiteoir Éireannach agus iar-cheannaire de chuid Fhine Gael é Micheál Ó Nuanáin (Béarla: "Michael Noonan") a rugadh ar 21 Bealtaine 1943. Is Teachta Dála é do dháilcheantar Luimnigh Thoir. Ceapadh mar aire é i rialtas Ghearóid Mac Gearailt agus i rialtas Shéain de Briotún.
Rugadh Ó Nuanáin i gcathair Luimnigh agus fuair sé a chuid scolaíochta go háitiúil. Cháiligh sé mar mhúinteoir i gColáiste Ollscoile, Baile Átha Cliath. Mhúin sé i "Crescent College" i Luimneach. Toghadh mar chomhairleoir contae é sa bhliain 1974. 
Toghadh mar Theachta Dála é in olltoghchán na bliana 1981 agus atoghadh é i ngach olltoghchán as sin amach. Ceapadh é mar Aire Cirt sa bhliain 1982. Mar aire, chuir sé scéal faoin gcúléisteacht teileafóin mídhleathach a bhí ar siúl ag rialtas Chathail Uí Eochaidh os comhair an phobail. Ceapadh é mar Aire Tionscail, Tráchtála agus Trádála sa bhliain 1986. Tugadh cúraimí na Roinne Fuinnimh dó tar éis do Pháirtí an Lucht Oibre an rialtas a fhágáil. Bhí Fine Gael sa fhreasúra ó 1987 go dtí 1994. Bhí Ó Nuanáin ar an mbinse tosaigh i gcónaí, mar urlabhraí Airgeadais agus mar urlabhraí Iompair, Fuinnimh agus Cumarsáide ina dhiaidh sin. 
Bunaíodh an comhrialtas bogha ceatha sa bhliain 1994 sin agus ceapadh Ó Nuanáin mar Aire Sláinte. Bhí conspóid maidir le táirgí fola galracha ann agus é ina Aire Sláinte. Tholg roinnt daoine heipitíteas tar éis dóibh fuilaistrithe a fháil. Ba í Seirbhís Fuilaistriúchán na hÉireann a bhí freagrach as an bhfuil agus lean siad ag soláthar fola nuair a bhí a fhios acu go raibh seans ann gur fuil ghalrach a bhí inti. Cáineadh Ó Nuanáin mar gheall ar an tslí a bhí an Roinn Sláinte ag déileáil leis na hothair a bhí ag lorg cúitimh ón stát. Bhí air leithscéal a ghabháil sa Dáil le muintir mná amháin a fuair bás díreach tar éis cúitimh a fháil. 
Bhí Fine Gael ar ais sa fhreasúra tar éis olltoghcháin na bliana 1997. Ceapadh Ó Nuanáin mar urlabhraí airgeadais. Ghlac páirtí parlaiminte Fhine Gael le rún mímhuiníne a thug Ó Nuanáin agus a chomhghleacaí, Jim Mitchell, isteach i gcoinne ceannaire an pháirtí, Seán de Briotún, sa bhliain 2001. Thogh an páirtí Ó Nuanáin mar chomharba ar de Briotún. 
Bhí toradh tubaisteach ag Fine Gael in olltoghchán 2002. Níor bhuaigh an páirtí ach 31 shuíochán i gcomparáid le 54 a bhí acu roimh an toghchán. D'éirigh Ó Nuanáin as mar cheannaire an pháirtí ar an lá céanna.
Atoghadh é in olltoghchán 2007. Athcheapadh é mar urlabhraí airgeadais Fhine Gael sa bhliain 2010 tar éis teip ar iarracht Richard Bruton ceannaireacht an pháirtí a bhaint ó Éanna Ó Coinnigh. Ceapadh mar Aire Airgeadais é tar éis olltoghchán 2011 i gcomhrialtas idir Fine Gael agus Páirtí an Lucht Oibre. Tá Ó Nuanáin ag seasamh san Olltoghchán 2016.
Phós sé Florence Knightley, bunmhúinteoir ó Chaisleán na Mainge, Ciarraí sa bhliain 1969. Bhí triúr mac agus beirt iníon acu. Labhair Ó Nuanáin ar chlár teilifíse RTÉ sa bhliain 2010 faoina bhean a bhí ag fulaingt le galar Alzheimer. Fuair a bhean, Florence, bás ar an 23ú Feabhra, 2012 le niúmóine. 
I mí Bhealtaine 2017, d'fhogair sé go mbeadh sé ag dul ar scor ag an gcéad olltoghchán eile.

Drámadóir agus stiúrthóir Éireannach is ea Conor McPherson (6 Lúnasa 1971 a rugadh é).
Rugadh i mBaile Átha Cliath é agus rinne sé staidéar ar fhealsúnacht agus ar an mBéarla sa Choláiste Ollscoile, Baile Átha Cliath, áit ar thosaigh sé ag scríobh agus ag stiúradh drámaí. Bhain sé máistreacht amach san fhealsúnacht sa bhliain 1993, in éineacht lena bhunchéim.

Is éard is cuasár nó réad cuasairéaltach ann (d'fhéadfá "réad réaltchosúil" a thabhairt air freisin) ná réad réalteolaíoch a aithnítear sa teileascóp mar phonc (cosúil le réalta), agus é faoi dheargaistriú láidir. Is é is brí leis an deargaistriú ná an dóigh a n-aistrítear na línte speictreacha i dtreo an deirg faoi thionchar iarmhairt Doppler. Is é an chiall is gnách a bhaint as an scéal ná go bhfuil na cuasáir ag druidim uainn go gasta agus iad suite i bhfad bhfad uainn. 

Chuaigh an Chriochdheighilt ar Éirinn ar an 3 Bealtaine 1921, nuair a cuireadh an tAcht um Rialtas na hÉireann ón mbliain 1920 i bhfeidhm. Ar an 6 Nollaig 1922, gaireadh Saorstát den oileán go léir, ach ar an lá arna mhárach, tharraing na Sé Contaetha in oirthear Uladh as an Saorstát, de réir na rogha a bhí fágtha acu. Chruthaigh an Chríochdheighilt dhá stát in oileán na hÉireann, mar atá, Tuaisceart Éireann agus Deisceart Éireann, ar a dtugtar Éire inniu.
Is gnách le pobal Aontachtach an Tuaiscirt "Ulaidh" nó "Ulster" a thabhairt ar an stáitín. Tá cúige traidisiúnta Uladh níos mó ná an stáitín sin, nó tá naoi gcontae ann: Dún na nGall, Muineachán, an Cabhán, Fear Manach, Tír Eoghain, Doire, Ard Mhacha, an Dún, agus Aontroim. Inniu, is cuid den Phoblacht iad an chéad trí cinn acu, agus an chuid eile acu suite i stáitín an Tuaiscirt.
Cuid den Ríocht Aontaithe é stáitín an Tuaiscirt, ach is stát neamhspleách í Poblacht na hÉireann.
I ndiaidh na bliana 1910, bhí an chuma ag teacht ar an scéal go mbainfeadh na hÉireannaigh amach an Rialtas Dúchais, nó bhí Páirtí Parlaiminteach na hÉireann dingthe isteach idir dhá pháirtí móra na Parlaiminte i Westminster, agus na Liobrálaigh ag brath ar thacaíocht na nÉireannach leis an tromlach a choinneáil. B'é an Rialtas Dúchais an praghas a chaithfidís a íoc as an tacaíocht sin. Bhí na hAontachtóirí - Protastúnaigh a bhformhór, agus cónaí ar an gcuid ba mhó acu i gCúige Uladh - ag cur i gcoinne an Rialtas Dúchais chomh maith le neamhspleáchas iomlán na hÉireann, ó bhí eagla orthu nach bhfágfaí stádas ar bith acu i dtír a bheadh faoi chois na hEaglaise Caitlicí. Sa bhliain 1912, shínigh na hAontachtóirí, faoi cheannas Edward Carson, forógra poiblí - Cúnant Uladh - agus iad ag tabhairt an leabhair go ndiúltóidís amach is amach don Rialtas Dúchais dá bhféachfaí lena leithéid a chur i bhfeidhm ar Chúige Uladh. Le beart a chur le briathar in am an ghátair, bhunaigh siad fórsa paraimíleata - Fórsa Óglaigh Uladh - agus d'iompórtáil siad airm thine ón nGearmáin ar chúla téarmaí. (Rinne lucht Éirí Amach na Cásca an cleas céanna roinnt bhlianta ina dhiaidh sin.) Mar fhreagra ar Óglaigh Uladh, chuir na Náisiúntóirí ar fud na hÉireann eagraíocht mhíleata dá gcuid féin ar bun - is é sin, Óglaigh na hÉireann, a bhí meáite ar an Rialtas Dúchais a chinntiú d'Éirinn i ndiaidh an chogaidh, sa chás is go rachadh Londain siar ar a gealltanas faoi thionchar na nAontachtóirí, agus an dearcadh dáigh dochomhairleach a bhí acu siúd. De réir a chéile, áfach, d'insíothlaigh Bráithreachas na Poblachta na hÓglaigh. Rúnchumann réabhlóideach ab ea an Bráithreachas, agus é dírithe ar neamhspleáchas iomlán a bhaint amach d'Éirinn. Náisiúntóirí radacacha ab ea baill an Bhráithreachais, cosúil le Pádraig Mac Piarais. Ó bhí dhá eagraíocht pharaimíleata - Óglaigh Uladh agus Óglaigh na hÉireann - ag druileáil agus ag máirseáil timpeall go hoscailte, bhí cogadh cathartha ag bagairt ar an tír, ach nuair a phléasc an Chéad Chogadh Domhanda amach, cuiread an ghéarchéim ar fionraí. Chuaigh an Rialtas Dúchais ar leabhar an dlí, ach má chuaigh féin, ní raibh sé le dul i bhfeidhm ach i ndiaidh an chogaidh.
Rinneadh cnámh spairne den cheist seo arís, nuair a d'éirigh na Náisiúntóirí amach um Cháisc na bliana 1916 i mBaile Átha Cliath. Chuir na saighdiúirí Gallda an t-éirí amach faoi chois leis an mbrúidiúlacht a d'fhoghlaim siad i bpáirc an áir in Ilchríoch na hEorpa, agus cuireadh cúigear déag de cheannairí na Náisiúntóirí chun báis, an chuid ba mhó acu i bpríosún Chill Mhaighneann i mBaile Átha Cliath. Ní dhearna cruálacht na Sasanach ach tuilleadh gríosú a thabhairt don Náisiúnachas radacach, nó nuair a cimíodh na Náisiúntóirí measartha in éineacht leis na fíor-radacaigh, ní raibh an chéad dream acu i bhfad ag tolgadh an réabhlóideachais ón dara dream. B'é an neamhspleáchas iomlán a bhí ag teastáil uathu anois, seachas an Rialtas Dúchais. Tháinig torthaí na forbartha seo chun solais sna holltoghcháin i Mí na Nollag 1918, nuair a bhain Sinn Féin - páirtí na scarúnaithe - amach tromlach na suíochán parlaiminte in Éirinn. Ní dheachaigh Feisirí Shinn Féin go Westminster riamh. Ina áit sin, tháinig siad le chéile i mBaile Átha Cliath le parlaimint ar leith a bhunú d'Éirinn, parlaimint ar thug siad Dáil Éireann uirthi. Is é an rud a bhí déanta acu ansin ná slán a fhágáil ag an Ríocht Aontaithe go deo, cé nach bhfuair siad aitheantas aon tíre dá neamhspleáchas go fóill. San am céanna, thosaigh Óglaigh na hÉireann, a ghlac leis gurbh iad féin arm na tíre úrbhunaithe, - thosaigh siad ag cur cogaidh ar na fórsaí Gallda in Éirinn. Rinneadh an chéad ionsaí in Eanáir 1919 ar an tSulchóid Bheag i gContae Thiobraid Árann, agus maraíodh beirt saighdiúirí dubha Caitliceacha a bhí ag seoladh coinsíneacht geiligníte.
Sa bhliain 1920, bhí sé ina chogadh dearg idir na hÓglaigh agus fórsaí armtha na Breataine Móire. Ansin, reachtaigh na Sasanaigh an tAcht um Rialtas na hÉireann (Government of Ireland Act). B'é an tAcht seo a dheighil Éire ina dhá dlínse, mar atá, Deisceart Éireann agus Tuaisceart Éireann. Dearbhaíodh an chríochdheighilt in athuair sa Chonradh Angla-Éireannach sa bhliain 1921. Chuir an Conradh deireadh leis an treallchogaíocht agus chruthaigh sé Saorstát Éireann, stát a bhí beagnach neamhspleách, ar an taobh theas den teorainn. Thug an Conradh aitheantas don scoilt a dhealaigh na hAontachtóirí Protastúnacha, arbh in Ultaibh ba mó a bhí cónaí orthu, agus iad ag roghnú na Breataine Móire thar neamhspleáchas na hÉireann, ó na Náisiúntóirí Caitliceacha, arbh fhearr leo stát neamhspleách dá gcuid féin a bheith acu.
Cé gur choinnigh Tuaisceart Éireann an nasc leis an Ríocht Aontaithe, fuair sé féinrialtas áirithe chomh maith, agus bunaíodh parlaimint ar leith don stáitín. Níorbh iad na hAontachtóirí féin a d'éiligh a leithéid. Go bunúsach, bhí feisirí fadfhulangacha na Parlaiminte i Westminster ag iarraidh freagra forásach flaithiúil a thabhairt ar cheist na hÉireann - gach gné den cheist seo a raibh siad dubh dóite di le fada an lá. Bhí na hAontachtóirí sásta a gcuid féin a dhéanamh den chóras nua féinrialtais. Stát dlíthiúil daonlathach ab ea stáitín an Tuaiscirt, a d'áitigh siad, agus mar sin, d'fhanfadh sé taobh istigh den Ríocht Aontaithe, ó b'é sin ba mhian le tromlach a mhuintire. Maidir leis na náisiúntóirí Éireannacha, áfach, shíl siad gur críochdheighilt mhídhlíthiúil a bhí ann, nach raibh ag teacht le toil an tromlaigh uile-Éireannaigh. Bhí siadsan inbharúla nach raibh an stáitín dlisteanach ná daonlathach - b'é a dtuairim-san nach raibh ann ach stát saorga a bhí ceaptha le haghaidh na bProtastúnach amháin.
Nuair a scaradh an Tuaisceart ón gcuid eile den oileán, bhí duine as an triúr den daonra ansin ina náisiúntóir. Dhiúltaigh na Caitlicigh don stáitín, díreach mar a dhiúltaigh na Protastúnaigh d'aon chineál neamhspleáchas d'Éirinn rompu. B'é seo ba chúis leis na Trioblóidí: níor éirigh leis na hAontachtóirí an pobal Caitliceach a chló leis an stát nua, agus ní raibh na Náisiúntóirí sásta éirí as aisling na hÉireann athaontaithe.
Tháinig Tuaisceart Éireann ar an bhfód nuair a bhí cogadh á chur ar fud na hÉireann. Fuair 557 daoine bás de dheasca an fhoréigin pholaitiúil sna blianta 1920-22, le linn Chogadh na Saoirse agus go gairid ina dhiaidh. As an iomlán seo, bhí 303 daoine ina gCaitlicigh (cuid acu ina nÓglaigh freisin), agus 172 ina bProtastúnaigh. Saighdiúirí dubha nó dearga a bhí i mbeirt dhaoine is ceithre scór acu. I mBéal Feirste a thit an chuid ba mhó de na hainghníomhartha amach, nó maraíodh 452 dhaoine ansin, 267 daoine acu ina gCaitlicigh. Sa chuid eile den oileán, b'iad na hÓglaigh ó thaobh amháin de agus an dá chineál saighdiúirí ón taobh eile de a bhí ag cur catha ar a chéile. B'é an chuma a bhí ar na cúrsaí sa Tuaisceart ná go raibh na dreamanna Dílseacha agus an fórsa póilíní cúnta a dtugtaí na B-Speisialtaigh air ag ionsaí agus ag marú Caitlicigh le díoltas a agairt ar an bpobal iomlán as a raibh déanta ag na hÓglaigh. Is é an chiall a bhain na Náisiúntóirí as seo ná gur pogram a bhí ann, is é sin, go raibh géarleanúint á déanamh orthu ar chúiseanna seicteacha amháin.
Sa bhliain 1920, mar shampla, mharaigh na hÓglaigh Cigire Ceantair de chuid Chonstáblacht Ríoga na hÉireann, fear dar shloinne Swanzy, taobh amuigh de theampall Protastúnach i Lios na gCearrbhach. Ansin, d'imir na Dílseoirí díoltas ar phobal Caitliceach na háite ar fad, nó chuir siad cuid mhór den cheantar Chaitliceach trí thine. Mar sin féin, cé go raibh i bhfad ní ba mhó Caitlicigh thíos leis na gníomhartha uafáis (58 % acu siúd a fuair bás, cé nach raibh ach triúr as gach deichniúr de mhuintir na háite ina gCaitlicigh), rinne lucht an dá thaobh coireanna den chineál sin. Is léir go raibh muintir an Deiscirt féin an-mhíshásta leis an íde a fuair a gcomhreiligiúnaigh thuaidh, agus mar sin, thosaigh siad ag baghcatáil tráchtearraí an Tuaiscirt. Daoine de cheannairí an tSaorstáit úrbhunaithe, Mícheál Ó Coileáin ina measc, fiú, - bhí siad inbharúla gur chóir ionsaí míleata a thabhairt faoin Tuaisceart. Stopadh na pleananna seo, áfach, nuair a d'éirigh ina chogadh dearg idir na Saorstátairí agus na Poblachtánaigh, agus idir an dá linn, bhí sé de sheal ag Aontachtóirí an Tuaiscirt córas láidir stáit a chur ar bun is a bhuanú ina stáitín. De thoradh Chogadh Cathartha na hÉireann, áfach, tháinig an tIRA ar an bhfód. Is éard a bhí i gceist leis an IRA ná scoilteán de shean-Óglaigh na hÉireann: dornán de náisiúnaithe dochomhairleacha a bhí meáite ar an dá stát in Oileán na hÉireann a chur de dhroim an tsaoil le Poblacht na mblianta 1919-1921 a athbhunú.
Sa bhliain 1925, bhí a lán náisiúnaithe Éireannacha ag súil leis go gcuirfí an chríochdheighilt ar ceal, nó, ar a laghad, go bhfágfadh Coimisiún na Teorainne cuid mhór de chríocha an stáitín thuaidh ag an Saorstát. Níor mhol an Coimisiún ach an corr-mhionathrú anseo agus ansiúd, agus buanaíodh críochdheighilt na hÉireann mar a bhí sí, a bheag nó a mhór. San am sin, thug an Saorstát aitheantas "de facto" don Teorainn, cé nach raibh lucht rialtais an tSaorstáit róshásta léi mar rud. Sa bhliain 1937, tháinig bunreacht nua i bhfeidhm in Éirinn a raibh an-lámh ag Éamon de Valera ina dhréachtú. In Alt a Dó agus in Alt a Trí sa bhunreacht seo a socraíodh gurbh ionann Éire, mar stát, agus oileán na hÉireann. Agus an méid sin ráite, ní mór cuimhne a choinneáil air gur aithin an bunreacht teorainneacha na bliana 1922 go sealadach, go dtí go n-athaontófaí an tír.

Ba ealaíontóir Rómánsúil Sasanach é Joseph Mallord William Turner. Rugadh é i Maiden Lane in Covent Garden, Londain, ar an 23 Aibreán 1775. William Gay Turner ab ainm dá athair agus Mary Marshal ab ainm dá mháthair.
Tháinig tinneas intinne ar a mháthair agus é óg, b’fhéidir de bharr bhás a dheirféar óige agus iníon a mháthar, Helen Turner. Fuair sí siúd bás in Bedlam, teach na ngealt.
D'fhág an scéal seo an teaghlach chomh suaite sin gur cuireadh Turner go dtí teach a uncail ar thaobh a mháthar in Brentford, baile a bhí tamall siar ó Londain ar bhruach Abhainn an Támais. Is anseo a tháinig suim aige sa phéintéireacht. An bhliain dar gcionn chuaigh sé ar scoil in Margate ar chósta Kent.
Chuaigh sé isteach i scoil ullmhúcháin Acadamh Ríoga n hEalaíona sa bhliain 1789 agus é ceithre bliana déag d’aois, agus ghlac an tAcadamh leis an bhliain dár gcionn. Ar dtús chuir sé suim san ailtireacht, ach d'áitigh an t-ailtire Thomas óg Hardwick air leanúint den phéintéireacht. An bhliain dár gcionn taispeánadh an chéad uiscedhath ag Turner ag an Taispeántas Samhraidh. Sa bhliain 1796 taispeánadh an chéad phictiúr ola a rinne sé, "Iascairí ar an bhFarraige".
In ainneoin a ndearna Turner de phictiúir iontacha ola, is iad a chuid uiscedhathanna tírdhreacha na saothair is mó clú dá chuid. Tugtar "ealaíontóir an tsolais" air. Tá an-cháil ar fad ar na bpictiúr a rinne sé den "Téméraire" agus í á tarraingt chun áit a briste, pictiúr atá le feiceáil i nDánlann Náisiúnta Shasana, Londain.
Shiúil Turner an Eoraip, taisteal a thosaigh sa Fhrainc agus san Eilvéis sa bhliain 1802, agus chuaigh sé ag déanamh staidéir sa Louvre i bPáras an bhliain chéanna. Is iomaí cuairt a thug sé ar an Veinéis freisin.
Is mór an cúnamh a fuair é ó Walter Ramsden Fawkes, cara maith leis a bhí ina chónaí in Farnley Hall in aice le Otley in Yorkshire. Chuaigh Turner go dtí Otley den chéad uair sa bhliain 1797 in aois a fhiche bliain. Chuaigh áilleacht an cheantair i bhfeidhm go mór air agus is minic a thug sé cuairt air ina dhiaidh sin. Fuair sé spreagadh chun "Hannabal ag Trasnú na hAlpa" a dhéanamh ó stoirm a chonaic sé agus é ag Farnley Hall.
Ba mhinic Turner ar cuairt ag George O’Brien Wyndham, an Triú Iarla Egremont, i dTeach Petworth in West Sussex. Rinne sé pictiúir den cheantar máguaird agus de cheantar Sussex ar fad.
Nuair a chuaigh Turner in aois d’éirigh sé saghas aisteach. Is beag dlúthchara a bhí aige seachas a athair, a bhí in aontíos leis le tríocha bliain. D'fhág bás a athar sa bhliain 1822rian an-trom air, agus ó shin amach thagadh babhtaí gruaime air. Níor phós sé riamh ach bhí beirt iníon aige le Sarah Danby, iníon a rugadh sa bhliain 1801 agus iníon eile a rugadh sa bhliain 1811.
Fuair sé bás i dteach Danby ar an naoú lá déag de Nollag 1851.





Feiceann tú an dath buí nuair a fheiceann tú solas le tonnfhad ceannasach idir 570–580 nm. Príomhdhath dealaitheach is ea é. 

Dornálaí ab ea Seán Ó Mainnín ("Sean Mannion") a rugadh i Snámh Bó, Ros Muc i gContae na Gaillimhe ar an 6 Deireadh Fómhair 1956.
Throid sé 57 uair, ag buachan 42 (14 "Knock-out"), chaill sé 14 (3 knock-out"), agus troid amháin a bhí ar chomh-scór. Mar sin throid sé i 440 babhta, le céatadán "knock out" de 24.56%. Chaith Seán go leor dena shaol idir Bostún, Mheiriceá agus Ros Muc. Faoi láthair tá sé ar ais i Ros Muc mar thraenálaí ar chlub dornálaíochta Mike Flaherty.
Ba é an troid i gcoinne Mike McCallum ar an 19 Deireadh Fómhair 1984, i Madison Square Garden, Nua Eabhrac, an troid ba mhó i saol dornálaíochta Sheáin. Ba le haghaidh an craobh mheánmheáchain an troid seo. Chaill sé an troid, áfach, ach tugtar creidiúint do Sheáin Ros Muc a chuir ar an mapa. Bhí ainm Ros Muc scríofa go hornáideach ar bhásta a dhráir dhornála. Mar seo, bhí ainm Ros Muc os comhair an tsaoil mhóir.



Is é John Phillip Key Príomh-Aire na Nua-Shéalainne agus ceannaire Pháirtí Náisiúnta na Nua-Shéalainne. Rugadh é in Auckland sa bhliain 1961 ar an naoú lá de mhí Lúnasa. Toghadh é mar bhall de Theach na nIonadaithe sa bhliain 2002. Tháinig sé i gcomharbacht ar an bpolaiteoir Don Brash mar cheannaire an Pháirtí Náisiúnta sa bhliain 2006. Toghadh é mar phríomh-aire na Nua-Shéalainne i mí na Samhna, 2008.

Is Gaelcholáiste é Coláiste an Eachréidh atá suite i mBaile Átha an Rí i gContae na Gaillimhe. Bunaíodh an scoil i mí Lúnasa sa bhliain 2006 faoi choimirce Choiste Gairmoideachais Chontae na Gaillimhe. Scoil chomhoideachais agus ilchreidmheach is ea í. Síneann an scoilcheantar ó Órán Mór go Baile Locha Riach, ó Bhaile Átha na Sluaighe go Tuaim, agus ó dheas go dtí Gort Inse Guaire.



__NOEDITSECTION__
<br clear="all;">
Probably should apply a bot flag to . 21:33, 7 Deireadh Fómhair 2007 (UTC)
Hi all. This is just to let the community know that due to increasing issues with vandalism of recent times, a Wikimedia steward asked me to do some admin duties here for a short period. It's only temporary and is just to help out a bit. Some of you may already know me as , sysop from the English Wikipedia and Irish Wiktionary. Just ask on Meta if there are any issues. As ever, check in with Gabriel first if he's about but I'll also be here regularly. Maith agaibh - 18:32, 24 Deireadh Fómhair 2007 (UTC)
Fáilte Alison! Ach nach fearr Gaeilge bhriste, ná Béarla cliste?
Ceist daoibh, a chairde - caidé an scéal le ainmneacha, cén leagan is fearr a úsáid - Gaeilge (má tá sé indéanta) nó Béarla? An bhfuil riail againn faoi seo? Ceapfainn go mbeadh an leagan Gaeilge níos fearr, ach ní baintear úsaid astu sa saol mór de ghnáth. -- 18:28, 1 Nollaig 2007 (UTC)
Ar cheart dúinn caighdeán a leagan síos i leith an téarma seo sa Vicipéid, maidir le polaiteoirí, ríthe srl? Tá i gcomharbacht agus i gcomharbas araon le fáil ar focal.ie, cé go bhfuil i gcomharbas i bhfad Éireann níos coitianta ann. I gcomharbas amháin atá le fáil i bhFoclóir Uí Dhónaill, cé go luaitear comharbacht ann mar 'Variant'. Tá mé féin réchúiseach i leith an dá théarma a úsáid, ach má tá focal caighdeánach le bheith ann, is dóigh liom féin go dtugann Comharbas an chraobh leis. Bhur mbarúil? 16:15, 18 Eanáir 2008 (UTC)
Go raibh maith agat Nmacu. Níl fadhb ar bith agamsa le comharbacht, más é sin is fearr leis an gcomhphobal anseo. Ach níor mhiste é a shoiléiriú. Rath ar an obair. 12:52, 20 Eanáir 2008 (UTC)
Tá sé tugtha faoi deara agam go mbíonn teimpléid dhátheangacha in úsáid ar roinnt de na vicíanna eile. Séard a bhíonn i gceist ná go n-aithníonn na teimpléid seo ainmneacha na n-athróg i dteanga dhúchais an vicí agus i mBéarla. Is é an buntáiste a bhaineann leis seo ná gur féidir cur i bhfeidhm teimpléad (m.sh. bosca sonraí éigin) a chóipeáil trasna ó Wikipedia agus ní gá ainmneacha na n-athróg a aistriú go Gaeilge - oibreoidh na hathróga i mBéarla - ach ar ndóigh beidh na lipéid do na hathróga i nGaeilge. Éiríonn an eagarthóireacht i bhfad níos éasca mar nach gá a bheith ag breacadh suas brí na n-athróg i gcónaí agus is féidir díriú isteach ar an ábhar a bheidh le feiceáil ar an leathanach a aistriú go Gaeilge. Ceapaim go mbeadh sé seo ach go háirithe úsáideach do núíosaigh. Tá sampla den cur i bhfeidhm seo le feiceáil ar an Vicipéid Chatalóineach: . Bhur dtuairimí? 13:31, 30 Eanáir 2008 (UTC)
Is cosúil nach bhfuil aon chaighdeán ann ó thaobh córais le daoine a chur in ord aibítreach sna catagóirí. M.sh. má bhreathnaíonn tú ar , tá roinnt sloinntí "Ó Xxxx" liostáilte faoi "O" agus ansin roinnt eile faoin gcéad litir tar éis an "Ó". Éiríonn sé níos casta le "Ó hXxxx". Sna leabhair fóin, coinnítear iad seo ar fad faoi "O". Ar cheart cloí leis an gcaighdeán seo ar an Vicipéid? Tá mé i mbun roinnt athruithe ar chatagóirí na bpolaiteoirí faoi láthair agus ba mhaith liom cloí le caighdeán amháin nó ceann eile. 22:53, 4 Márta 2008 (UTC)
Maidir le ainmneacha na bpolaiteoirí, tháinig mé ar liosta ainmneacha oifigiúla na dTeachtaí Dála anseo. Molaim go gcloífeadh muid leis na leaganacha seo le haghaidh ainmneacha na bpolaiteoirí (tá an chuid is mó acu i nGaeilge). 18:58, 7 Márta 2008 (UTC)
A chairde! Nuair atáimid ag cruthú catagóirí nua, cé acu is fearr - sampla: Daoine Rúiseacha, nó Rúisigh? Daoine Sasanacha, nó Sasanaigh? agus ar aghaidh. -- 18:55, 15 Aibreán 2008 (UTC)
The 2008 Board election committee announces the 2008 election process. Wikimedians will have the opportunity to elect one candidate from the Wikimedia community to serve as a representative on the Board of Trustees. The successful candidate will serve a one-year term, ending in July 2009.
Candidates may nominate themselves for election between May 8 and May 22, and the voting will occur between 1 June and 21 June. For more information on the voting and candidate requirements, see <http://meta.wikimedia.org/wiki/Board_elections/2008>.
The voting system to be used in this election has not yet been confirmed, however voting will be by secret ballot, and confidentiality will be strictly maintained. 
Votes will again be cast and counted on a server owned by an independent, neutral third party, Software in the Public Interest (SPI). SPI will hold cryptographic keys and be responsible for tallying the votes and providing final vote counts to the Election Committee. SPI provided excellent help during the 2007 elections.
Further information can be found at <http://meta.wikimedia.org/wiki/Board_elections/2008/en>. Questions may be directed to the Election Committee at <http://meta.wikimedia.org/wiki/Talk:Board_elections/2008/en>. If you are interested in translating official election pages into your own language, please see <http://meta.wikimedia.org/wiki/Board_elections/2008/Translation>.
For the election committee,
Hi, some of you might already know that we are going to have a meeting about and around less resourced languages on 31st of May 2008, which among others involves the Wikimedia projects, in particular Wikipedia. For most less resourced languages Wikipedia is the first collaborative project. We will talk also about tools, like Apertium which can help a lot, and about Betawiki for the localization of the User Interface of not only Wikipedias, but all Mediawiki projects in general. Furthermore you will be able to know about activities like the Open Nursery project which collects and creates contents, concentrating on less resourced languages, how elders work together with young people to keep their language alive, about kids in Africa who may not use their mother tongue at school. You will have the possibility to watch videos about topics which reach from how the UN and UNESCO see the actual language pictures to projects like a grammar checking engine, a successful localization project and some more topics.
Of course, all of you are invited to meet up with us in Cherasco (yes, there is a Wiki-Camp available) and those who cannot come are invited to follow us on web-tv (we are not sure now if we will be live or if the presentations will be online as soon as possible after they are on, but in any case you will be able to watch or the videos with relevant information or see us live.
Well there is one more thing to tell you/to ask: of course it is very relevant for us as a foundation to know about the actual needs in your language community, why you find the projects you contribute to useful, what are your personal goals. You can post your comments under the programme of 31st May or send an e-mail with your notes to info [at] voxhumanitatis.org. Please note that Vox Humanitatis is non-politica. More info about us can be found at our website where you also find the projects we support, a link to our scope and a link to our members.
Should you have any questions or need further information, please feel free to contact us.
Thank you for your attention and we hope to meet you soon!
Cheers :-) -- 09:50, 29 Aibreán 2008 (UTC)
I cannot find any translation request pages, but I was wondering if any of you would be interested in translating the en article on into Irish. Please let me know if it will be done on . Thank you! 22:38, 15 Meitheamh 2008 (UTC)
Hello, at Meta there are pages created to help new and small Wikipedias: Manual and Wikipedia and help pages. You are welcome to have a look and comment. Kind regards-- 22:37, 13 Lúnasa 2008 (UTC)
Please Tell us about your Wikipedia language edition, answering some questions, and learn about others.-- 17:38, 28 Lúnasa 2008 (UTC)
Tar éis dom na ceisteanna seo ("") a fhreagairt, bhíos ag smaoineamh ar cúpla acu. Go háirithe: "Who supports you?" agus "What promotion of the project do you do?". Is dócha go bhfuil sé in ann dúinn (faoi dheireadh) roinnt "promotion" a dhéanamh. B'fhéidir. An bhfuil aithne nó caidreamh ag aon duine ar/leis an tÚdarás, nó an tOireachtas, nó bord/comhlacht a mbeadh in ann cabhair a thabhairt dúinn é sin a dhéanamh? 23:10, 7 Meán Fómhair 2008 (UTC) 
A plan is in the works to found a new UK chapter of the Wikimedia Foundation, and we are currently gathering support from the community. If you are interesting in being part of this new UK chapter as a member, a board member or as someone with a general interest in the chapter, please head over to and let us know. We also welcome help in making finishing touches to the plans. An election will be held shortly for the initial board, who will oversee the process of founding the company and accepting membership applications. They will then call an AGM to formally elect a new board, which will take the chapter forward, starting to raise funds and generally supporting the Wikimedia community in the UK.


Sráidbhaile in iardheisceart na hÉireann is ea Cnoc na gCaiseal. Tá an sráidbhaile suite i dtuaisceart Chiarraí. Bhí 721 duine ina gcónaí i gCnoc na gCaiseal sa bhliain 2006.
Bunaíodh cumann peile Chnoc na gCaiseal sa bhliain 1932. D'imir Jack McElligott, Eddie Walsh, Eddie Roche, Seán O Connor, Seán McElligott, Jack O Connell, Éamonn Walsh agus Mike Brosnan le foireann Chiarraí. D'imir Bertie agus Jack Murphy le hÁth Cliath (agus Cúige Laighean), John Fitzgerald le Cill Dara, Tim O Connor le Loch Garman agus Denis Roche le Tiobraid Árann.
[[Catagóir:Bailte i gContae Chiarraí]]

Sráidbhaile in iardheisceart na hÉireann is ea Brosnach. Tá an sráidbhaile suite i dtuaisceart Chiarraí i ngar d'Oileán Chiarraí. Cuid de Shliabh Luachra atá ann. Faoi láthair, tá timpeall is 1200 duine ina gcónaí i mBrosnach. Tá dhá eaglais, dhá scoil, oifig poist agus cúig thigh tábhairne suite sa pharóiste. Tá sé suite gar do chontaetha Chorcaí agus Luimnigh agus do na bailte seo a leanas: Cnoc na gCaiseal agus Oileán Ciarraí i gContae Chiarraí, Mainistir na Féile agus Cnoc Uí Choileáin i gContae Luimnigh, Baile Deasumhan agus Séipéal na Carraige i gContae Chorcaí.
Bhí cainnteoirí dúthchasacha Gaeiilge fós le cloisint i mBrosnach agus sa cheanntar timpeall uirthi san fhichiú haois: aon trian de mhuintir an pharóiste sa bhliain 1911. Bhí Gaolainn le cloisint ann fiú sna 1930í agus thainig an tOllamh Ó Cuiv ar chainteoirí Gaolainne cóngarach go leor don sráidbhaile ina dhiaidh sin aris, sa mbliain 1949.

Is í An Ionúitis (ᐃᓄᒃᑎᑐᑦ) an t-ainm a thugtar ar na teangacha Ionúitise ar fad a labhraítear i gCeanada. Tugtar aitheantas don Ionúitis mar teanga oifigiúil i Nunavut agus i gCríocha an Iarthuaiscirt agus tá aitheantas dlíthiúil tugtha ag Nunavik (ceantar i Quebec). Labhraítear an teanga seo ó thuaidh de "líne na gcrann", ceantair i dTalamh an Éisc agus Labradóir, Québéc, Manitoba ina measc. Tá sí níos forleithne sna Chríocha Nunavut, agus Críocha an Iarthuiscirt, agus cósta an Iúcáin. 
Glaoitear Ionúitigh nó Inuvialuit ar na hIonúití atá ina chónaí sna Chríocha Iarthuiscearta agus den cuid is mó tá siad ina chónaí sa Réigiún Lonnaithe na nIonúiteach atá ar an gcósta Artach. Gaoitear ‘’’Inuvialuktun’’’ ar an ngrúpa canúintí a labhraítear sa réigiún seo, ach tá na trí chanúintí atá sa grúpa seo an difriúil óna chéile. 
Is í Nunavut an réigiún is mó sa domhan Ionúiteach. Tá ceithre teanga oifigiúil ag Nunavut: Béarla, Fraincis, Inuktitut agus Inuinnaqtun, ach níl sé soiléir go bhfuil Inuktitut agus Inuinnaqtun ina dteangacha difriúla nó canúintí don teanga céanna. Uaireanta úsáidtear "Inuktitut" le cur síos a dhéanamh ar an dhá teanga. Tá thart ar 24,000 Ionúití ina gconaí sa chríoch agus tá Inuktitut ag 80% acu (3,500 acu a labhair Inuktitut amháin). Dár leis an daonáireamh 2001, tá an teanga níos coitianta i measc na seandaoine ná na daoine óga agus go bhfuil stop churtha le cúlú an teanga agus tús le fás an teanga arís. 



Is bailiúchán de ionaid taighde agus oideachais de chuid SAM é an Smithsonian Institute. 
Cruthaíodh é ar an 10 Lúnasa 1846 go reachtúil as oidhreacht an eolaí Shasanaigh James Smithson a fágadh ina uacht ag an stát Meiriceánach sa bhliain 1829. Bunaíodh é i Washington, D.C. leis an 'an eolas domhanda a threisiú agus a scaipeadh' mar chuspóir. 
Tá ocht n-iarsmalann déag, chomh maith leis an nGáirdín Ainmhithe Náisiúnta, ina mbaill den Smithsonian, rud a fháganns gurb é an coimpléasc iarsmalainne is mó ar domhan é. Tá níos mó ná 142 milliún nithe faoina gcúram. 
Tá ról lárnach aige sa taighde, oideachas, ealaíon, stair, fisic, seandálaíocht, bitheolaíocht, agus neart réimsí eile. Déanann an Institiúid urraíocht ar chuid mhaith taighde i réimsí leathana eolais.
Tá naoi roinn den iarsmalann Smithsonian lonnaithe ar an dá thaobh den National Mall i Washington DC.

Is bruachbhaile de chuid Bhaile Átha Cliath é Droimeanach. Tá sé suite i ndeisceart na cathrach agus é ag críochantacht le Baile Bhailcín, le Cromghlinn, le hInse Chór agus leis an gCanáil Mhór. Tá an bruachbhaile i gceantar poist Bhaile Átha Cliath 12.
Tá caisleán de chuid na Normannach, "Caisleán Dhroimeanaigh", suite sa cheantar.
Tá "Ospidéal Mhuire na Leanaí, Cromghlinn" suite i nDroimeanach (d'ainneoin a ainm).
Daoine a tógadh i nDroimeanach:


Baintear feidhm as an réaltmhéadracht chun tomhas cruinn agus míniú a dhéanamh ar shuíomh agus ar ghluaiseachtaí na réaltraí agus coirp neamhaí eile. 
Sa lá atá inniú ann bíonn an t-eolas a aimsítear trí thomhais réaltmhéadrachta an-tábhachtach le haghaidh taighde sa chinéimitic agus i mbunús ár nGrianchórais agus ár réaltra, Bealach na Bó Finne.


Scríbhneoir agus duine daonnactúil Angla-Éireannach ab ea Jonathan Swift (30 Samhain, 1667 – 19 Deireadh Fómhair, 1745), a scríobh aoir, aistí, paimfléid polaitiúla (do na Fuigeanna ar dtús, agus ansin do na Tóraithe) agus filíocht. Chomh maith le sin, ceapadh é mar Déan ar Ard-Eaglais Naomh Pádraig, Baile Átha Cliath agus bunaíodh Ospidéal Naomh Phádraig é freisin.
Cuimhnítear Swift mar an duine a scríobh na leabhair iomráiteacha 
Aicmítear Swift mar duine de na aorthóirí próis ba mhó i stair an Bhéarla. 
Níl an clú céanna air mar fhile. Sa chéad áit, d'fhoilsigh Swift gach rud dá chuid scríbhneoireachta faoi ainmneacha cleite, ar nós Lemuel Gulliver, Isaac Bickerstaff, M.B. Drapier, agus uaireanta eile gan ainm ar bith.
Ar an 19 Meán Fómhair 1757, d’oscail an t-ospidéal síciatrach, Ospidéal Naomh Phádraig, le tiomnacht ó Jonathan Swift. 

Is í Iáivis an teanga a labhraítear sna ceantair i lár agus in oirthear Iáva. Is í an Iáivis teanga dhúchais níos mó ná 75,500,000 duine. 

Cathair is ea Jos sa Nigéir atá suite ar Archlár Jos. Tá 510,000 duine ina gcónaí sa chathair.
Fuair an chathair a hainm ó shráidbhaile darbh ainm Gwosh a bhí suite ann. Chuir cóilínigh Bhriotanacha Jos an lae atá inniu ann ar bun san fhichiú haois toisc go raibh stán le fáil sa cheantar. Tháinig borradh agus fás sciobhtha ar an gcathair. Baile turasóireachta atá ann. Le linn na 2010í, áfach, maraíodh go leor daoine mar gheall ar chíréibeacha idir Moslamaigh agus Críostaithe an réigiúin.

Iománaí rathúil Éireannach ab ea Séan Ó Céin, nó "John Keane" as Béarla (18 Feabhra, 1917 - 1 Deireadh Fómhair, 1975), a d’imir iomáint leis a chlúb áitiúil Cnoc Sióin i gContae Phort Láirge agus le foireann idir-chontae Phort Láirge le linn na 1930idí agus na 1940idí. 
Meastar go bhfuil sé ar duine de na himreoirí ab fhearr sa spórt riamh, agus tá áit buaite aige ar Fhoireann Iománaíochta na Mílaoise.

Is gréasán córais iompair phoiblí é Meitreo Phrág. Is fobhealach é an gréasán seo agus tá sé suite i bPrág i bPoblacht na Seice. Is é an modh iompair is tapaí timpeall na cathrach agus freastalaíonn sé ar thart is 1,5 milliún duine agus mar sin is é an séú córas meitreo is gnóthaí san Eoraip.
Tá trí líne sa chóras agus tá dath difriúil ag baint le gach aon líne ar na mapaí agus na comharthaí: Líne A (glas), Líne B (buí) agus Líne C (dearg). Tá 57 stáisiún san iomlán (stáisiúin aistrithe is ea iad 3 acu) agus tá siad ceangailte le beagnach 60 ciliméadar d'iarnród faoi thalamh. Feidhmíonn an meitreo ó 4-5 A.M. go dtí meán oíche gach lá, le sosanna de dhá nó trí noiméad idir traenacha le linn buaicthrátha tráchta. Úsáideann níos mó ná 620 milliún duine Meitreo Phrág gach bliain.
Reáchtálann Comhlacht Iompar Poiblí Phrág ("Dopravní podnik Praha" nó "DP Praha") an meitreo. Oibríonn an comhlacht gach modh iompair phoiblí timpeall na cathrach (an meitreo, na tramanna, busanna, an funicular go Cnoc Petřín agus an t-ardú suíocháin isitigh i Zú Prág). Ón mbliain 1993, ceanglaítear an córas do thraenacha comaitéirí agus do bhusanna agus do charrlochta "páirceála agus taistil". Le chéile, cruthaíonn siad gréasán iompair phoiblí a théann a fhad ón gcathair agus tugtar "Iompar Comhtháite Phrág" orthu (Pražská integrovaná doprava—PID). Cé go bhfuil criosanna difriúla sa chóras agus go bhfuil praghsana difriúla ag baint le gach criosanna, tá an meitreo istigh sa lárchrios go hiomlán.
Tá a lán stáisiún meitreo an-mhór agus tá na bealaí isteach spásáilte réasúnta i bhfad ó chéile. Ach tugann sé sin go mearbhall do thurasóirí, go háirithe ag na croíláir mar Můstek nó Muzeum: níl sé dóthain chun dul go dtí an stáisiún ceart; ní mór do dhaoine an slí amach ceart don dromchla a roghnú freisin nó is féidir go mbeadh duine cúig nó deich nóiméad ar shiúl ón gceann cúrsa a bhí leagtha amach. É sin ráite, áfach, tá comharthaí maithe sna stáisiúin, fiú do dhaoine nach bhfuil Seicis acu.
Tá córas Mheitreo Phrág leagtha amach mar thriantán, agus tagann na trí líne le chéile i lár na cathrach ag na trí stáisiún aistrithe. Tá dhá halla i ngach stáisiún aistrithe, halla amháin do gach aon líne. Tá difríocht i ndoimhneacht na stáisiún (agus na líne aistrithe) go mór ón a chéile. Is é Náměstí Míru an stáisiún is domhain – tá sé 52 méadar ar doimhneacht. Polladh roinnt iarnróid d’iarann i lár na cathrach ag baint úsáid as an sciath tunaileoireacht. Polladh iarnród d’iarann lasmuigh ag baint úsáid as an modh "gearr agus clúdaigh" agus níl na stáisiúin ach cúpla méadar faoin dhromchla. Téann líne B go páirteach i dtollán gloine os cionn talon.
Tá ardán aonair ag formhór na stáisiún i lár halla an stáisiúin agus freastalaíonn sé ar an dá treo. Tá síleáil díreach ag na stáisiúin fodhromchla agus tá ceann acu neartaithe le colúin. Tá tolláin níos mó ag na stáisiúin doimhneacht le tolláin iarnród ar an dá taobh. Maistear ballaí a lán stáisiún le painéil alúmanaim daite agus tá dath difriúl ag gach stáisiún.
Córas ticéid gan cheilt is ea Meitreo Prág. Ní mór do phaisinéirí ticéad a cheannach agus a bhailíocht sula dul ar an ardán meitreo. Tá cigire faoi éide ann agus tá cead acu bailíocht an ticéid a hiniúchadh ag aon am sa limistéar ticéid éigeantach.
Is féidir an ticéad céanna a úsáid ar gach modh iompair i bPrág ach amháin ticéid singil comaitéir. Cosnaíonn an bunthicéad (an ceann aistriú) 26 CZK (ón céad lá Eanáir 2008) agus is féidir taistil ar feadh 75 nóiméad (90 nóiméad i rith an tráthnóna, an deiridh seachtaine agus lá saoire stát). Cosnaíonn an ticéad gan aistriú 18 CZK agus tá sé bailíocht achar 5 stáisiún meitreo (ní chuimsítear stáisiún an bhailíocht) agus is féidir aistriú idir líne A, B agus C ach caithfidh an turas a bheith faoi 30 nóiméad san iomlán. Ó Mí na Nollaig 2007, is féidir an bunthicéad aistriú a cheannach le SMS má sheoltar DPT do 902 06 26 (oibreoirí Seiceacha amháin).
Tá pasanna gearrthéarma ar fáil do thréimhse 24 uair (100 CZK), 3 lá (330 CZK) agus 5 lá (500 CZK).
Ina theannta sin, tá pasanna fadtéarmach ar fáil (is gá grianghraf aitheantais) do thréimhse mí amháin (550 CZK), trí mhí (1.480 CZK) nó an pas bliantúil.
Cé go bhfuil Meitreo Phrág réasúnta nua, bhí a lán pleananna ann roimhe seo chun iompar faoi thalamh a thógáil sa cháthair. Chuir Ladislav Rott an chéad tógra ar aghaidh i 1898 chun iarnród fodhromchla a thógail. Spreag sé bardas na cathrach chun leas a bhaint as na hoibreacha séarachais a chomhlíonadh sa chathar ag an am sin. Theastaigh ó Rott go dtosnóidis ag tochailt tollán don iarnród ag an am chéile. Ach dhiúltaigh na pleanálaithe bailte, áfach. Tógra eile a chuir Bohumil Belada agus Vladimír List ar aghaidh i 1926 ab ea an chéad tógra chun an focail “Meitreo” a lua. Ach diúltadh an tógra sin chomh maith. Sna 1930idí agus 1940idí, bhí dhá plean ann – chun trambhealach faoi thalamh a thógáil (gnáthstoc rollta a rachadh faoi lár na cathrach, nó “réamh-mheitreo” mar a ghlaoitear inniu) agus “fíormheitreo” le córas neamhspleách d’iarnróid. I ndiaidh an dara Chogaidh Domhanda, stopadh an obair go leor cé go raibh na trí líne, A, B agus C beagnach beartaithe go léir.
I dtús na 1960idí, glacadh le coincheap thrambhealaigh fhodhromchla sa deireadh agus ar an 9ú Lúnasa 1967, tosaíodh tógáil an chéad stáisiúin (Hlavní nádraží). Ach sa bhliain céanna, bhí athrú substantiúil sa choincheap mar bheartaigh an rialtas, faoi thionchar comhairleoirí Sóivéadacha, chun córas “fíormheitreo” a thógáil in áit trambhealaigh faoi thalamh. Mar sin de, i rith an chéad bhliain, lean an thógáil ar aghaidh nuair a athraíodh an scéim go hiomlán. Osclaíodh seirbhís rialta ar an Líne C ar an 9ú Bealtaine 1974 idir na stáisiúin Sokolovská (anois Florenc) augs Kačerov. Lean an thógáil ar aghaidh go tapaidh tar éis é sin. I 1978, osclaíodh an chéad chuid ar líne A agus ar deireadh, osclaíodh líne B i 1985. Mar sin, cruthaíodh triantán le na 3 pointe trasnáil. Ó shin, síneadh na hiarnróid ón lár. Síneadh Líne B ó Nové Butovice go Zličín i 1994 agus ó Českomoravská go Černý Most i 1998. Osclaíodh na stáisiúin Kolbenova agus Hloubětín i 2001.
Bhí ainmneach ag 14 stáisiúin a bhí ag baint leis an idé-eolaíocht Chumannach ach ar an 22ú Feabhra 1990, athainmníodh iad chun a bheith neodrach. Bhí busta mór Lenin sa stáisiún Leninova roimh an Réabhlóid Veilbhit ach athainmníodh é go “Dejvická”, ainm sráide in aice láimhe.
San idirlinn, athchóirítear nó athraítear na seanthraein Rúiseacha. Meastar go mbeidh na traein athfheistiú i seirbhís ar feadh 15 bliain eile. Beidh athnuachan an stoic rollta déanta ag an mbliain 2007.
I mí Lúnasa 2002, d’fhulaing an meitreo de thoradh bá uafásaigh a thiteadh i gcuid den mBoihéim agus limistéir eile in Eoraip Láir. Bádh 14 stáisiún agus dá bhrí sin bhí stad sa chóras iompair i bPrág. Meastar go gcostaigh an damáiste don meitreo timpeall 7 billiún CZK (thar $200 milliún). D’fhan na stáisiúin a bhádh as seirbhís ar feadh roinnt míonna. Athosclaíodh an stáisiún deireanach (Křižíkova) i Márta 2003. Cuireadh órphlataí beaga ag cuid de na stáisiúin chun léibheal an uisce is airde a thaispeáint.
Osclaíodh síneadh tuaisceartach de Líne C ar an 26ú Meitheamh le dhá stáisiúin eile – Kobylisy agus Ládví. Síneadh Líne A le déanaí níos faide thoir. Ar 26ú Bealtaine 2006, osclaíodh stáisiún cinn aistir nua, Depo Hostivař. Tógadh an stáisiún i foirgneamh de stáisiún cinn aistir a bhí ann cheana féin. Is é an chéad cuid den chórais a thógadh os cionn talún gan tollán.
Síneadh Líne C le déanaí chun lár na cathrach a cheangail le na túrcheaip mór i bProsek. Osclaíodh 3 stáisiún (Střížkov, Prosek agus Letňany) ar 8ú Bealtaine 2008.
Ciallaíonn "Můstek", "droichead beag" agus baineann seo leis an limistéar timpeall an stáisiúin Můstek. Ní raibh tionscnamh ainm an limistéir ar eolas go dtí go thángthas ar fhothrach droichid meánaoisigh le linn tógála an stáisiúin. Corpraíodh na fothrach sa stáisiún agus is féidir iad a fheiceáil in aice bealaigh amach iarthuaisceartach.
Tá an staighre beo ag Náměstí Míru i Vinohrady timpeall 100 méadar ar fad agus, dár leis an dtógálaí, is é an staighre beo is fada in Eoraip. Maireann an turas ar an staighre beo timpeall dhá nóiméad go leith má sheastar gan bogadh.
Idir na stáisiúin I. P. Pavlova agus Vyšehrad, ritheann Líne C isitgh i struchtúr bosca an Droichid Nusle thar gleann rite.
Tugadh “Moskevská” (Stáisiún Moscó) ar an stáisiún Anděl go dtí 1990. D’oscail sé ar an lá céanna in 1985 ná an stáisiún Prazhskaya ar an Meitreo Moscó. Tá roinnt phíosa ealaíne bholscaireachta sa stáisiún a chuireann cairdeas Sóivéadach-Seiceslóvac chun cinn. Is iad sin na samplaí is fearr d’ealaín bholscaireachta ón ré Chumannach atá fós i bPrág.
I rith an ré chumanaigh, scaipeadh ráflaí go raibh seomraí marthanas tógtha do hard-oifigigh sa rialtas i gcás ionsaí núicléacha. Tar éis titime chumannachais, fuarthas amach go raibh seomraí mar sin ann ach ní raibh siad chomh mór nó macnasach mar a mheasadh.
Tá pleananna ann chun líne nua, líne D (nó gorm), a thógáil tar éis críochnú fadú líne C. Nascfadh líne D lár na cathrach le deisceart na cathrach agus rachadh sé ó Hlavní nádraží (an príomhstáisiún traenach) trí cheantar Nusle síos go dtí na comharsanachtaí fo-uirbeacha Krč, Libuš and Písnice sa deisceart. Má éiríonn an scéim go maith, tosnóidh an céad cuid den líne timpeall 2013. Moladh líne E chomh maith ach níl aon rud cinnte faoin líne go dtí seo.

Is timthriall 12 bliain is ea An tStoidiaca Síneach. Tá gach bliain sa timthriall ainmnithe tar éis ainmhí agus tá pearsantacht agus tréithe difriúil agus gach ainmhí. Creidtear go bhfuil tionchar mór ag an ainmhí ar an duine agus tugann an t-ainmhí tréithe don duine i rith a shaol. Tá timthriall 5 bliana na ndúl ag rith in éineacht le timthriall na n-ainmhí, agus tá tréithe ag baint leo seo freisin. 

Bruachbhaile i mBurgos, Castilla y León is ea Villalbos
Rugadh laoch mór i stair na Spáinne, Abolmondar Albo, ann sa bhliain 922. 
Villalbos

Ag seo liosta filí a scríobh nó a scríobhann i nGaeilge. Ina measc sin tá filí Albannacha a bhain feidhm as Gaeilge liteartha an tseansaoil (Gaeilge "chlasaiceach" na scol) seachas as Gàidhlig. 

Club peile atá suite i gCastellón, An Spáinn is ea Club Deportivo Castellón.

Club sacair atá suite i mBurgos, An Spáinn is ea Burgos Club de Fútbol.

Tá Meánscoil Phádraig suite i nDroichead Nua, i gContae Chill Dara in Éirinn. Tá sí suite os comhar shéipéal paróiste Naomh Chonlaed. Bhunaigh Bráithre Phádraig an scoil i Sráid Charlotte ar an 26ú Lúnasa, 1958 agus 27 dalta ag freastal ar ranganna sa teach ina bhfuil bunscoil an pharóiste anois, taobh le teach an phobail. Osclaíodh an scoil san fhoirgneamh nua sa bhliain 1960 agus 48 dalta ann.

Ba gníomhaire poblachtach Éireannach é Ruairí Ó Conchúir (1883 - 8 Nollaig 1922). Cuimhnítear air mar gheall ar an bpáirt a bhí aige i gCogadh Cathartha na hÉireann.
Rugadh Ó Conchúir i mBaile Átha Cliath sa bhliain 1883. Chaith sé tamall ag obair i gCeanada mar innealltóir iarnróid nuair a bhí sé óg. 
Tar éis dó filleadh go hÉireann, bhí sé bainteach le polaitíocht náisiúnach na hÉireann. Ba bhall é den Ancient Order of Hibernians. Imthreorannaíodh é tar éis Éirí Amach na Cásca, 1916.
Ceapadh mar Stiúrthóir Innealtóireachta Óglaigh na hÉireann (an tIRA) i rith Cogadh na Saoirse, 1919 - 1921.
Níor ghlac Ó Conchúir leis an gConradh Angla-Éireannach a chuir Saorstát Éireann ar bun ach a chuir deireadh leis an bPoblacht Éireannach a d'fhógair Pádraig Mac Piarais sa bhliain 1916. Bhí sé mionnaithe ag Ó Conchúir agus a chomhglacaithe go mbeadh siad dílis don Phoblacht. Eagraiódh coinbhinsiún d'oifigigh an IRA a bhí in éadan an Chonartha ar 22 Márta, 1922 i mBaile Átha Cliath. Dhiúltaigh siad an Chonradh agus dhiúltaigh siad do cheannas an Dála. Nuair a chuir iriseoir ceist ar Ó Conchúir an raibh siad ag iarraidh deachtóireacht mhileata a chur ar bun in Eirinn, níor shéan sé gurb é sin a bhí i gceist acu.
In Aibreán 1922, bhí Ó Conchúir i gceannas ar shlua 200 ball den IRA a d'fhorghabh na Ceithre Cúirteanna i lár Bhaile Átha Cliath. Bhí siad ag súil go spreagfadh an fhorghabháil coimhlint nua leis na saighdiúirí Briotanacha a bhí fós sa tír, agus go n-athaontófaí an tIRA sa chogaíocht. Rinné Mícheál Ó Coileáin iarracht áitiú ar Ó Conchúir na Ceithre Cúirteanna a fhágáil sula thosnódh coimhlint mhíleata idir an dá thaobh den IRA.
I mí Meitheamh 1922, tar éis don gharastún sa Cheithre Cúirteanna an ginearál J.J. Ó Conaill ó arm nua an Saorstáit a fhuadach, d'ionsaigh fórsaí an Saorstáit. Bhain siad úsáid as artléire a fuair siad ar iasacht ón mBreatain. Ghéill Ó Conchúir tar éis dhá lá. Gabhadh é agus cuireadh i bPríosún Mhuinseo é. Spreag an eachtra seo an Cogadh Cathartha. Thosaigh grúpaí i bhfábhar an Chonartha agus grúpaí in éadan an Chonartha ag troid lena chéile timpeall na tíre.
Cuireadh Ó Conchúir chun báis ar an 8 Nollaig 1922. Mharaigh scuad lámhaigh Ó Conchúir agus tríur Poblachtaigh eile (Liam Ó Maoilíosa, Seosamh Mac Calbhaigh agus Risteard Bairéid). Cuireadh chun báis iad chun díoltais a bhaint amach tar éis maraithe Theachta Dála an Saorstáit, Seán Hales. Ba é Caoimhín Ó hUiginn a d'ordaigh na básanna. Níos lú ná bliain roimhe sin, bhí Ó Conchúir mar fhinné fir ag bainis an Uigínnigh, rud a léiríonn an searbhas a spreag an Cogadh Cathartha.

Sráidbhaile is ea Ecser (Slóvaicis: "Ečer") atá suite in aice le Búdaipeist san Ungáir, agus daoine de chuid an mhionlaigh Shlóvacaigh ina gcónaí ann. Rinneadh an chéad tagairt scríofa dó sa bhliain 1315. 








Páipéir nuachtán náisiúnach Gaeilge í An Claidheamh Soluis a bhí ann ag tús an fichiú haois. 
Bhunaigh Conradh na Gaeilge an nuachtán sa bhliain 1899 agus ba é Eoin Mac Néill an chéad eagarthóir, ó 1899 go 1901. Bhí Pádraig Mac Piarais mar eagarthóir ar an nuachtán ó 1903 go 1909. 
Nuair a tháinig an nuachtán seachtainiúil "Fáinne an Lae" faoi smacht an Chonartha i mí Lúnasa 1900, tháinig na nuachtáin le chéile mar "An Claidheamh Soluis agus Fáinne an Lae". Lean an nuachtán ar aghaidh mar "Fáinne an Lae agus an Claidheamh Soluis" (1918–19) "Misneach" (Samhain 1919 - Iúil 1922) "Fáinne an Lae agus an Claidheamh Soluis" (1922–26), agus "An Claidheamh Soluis agus Fáinne an Lae" (Iúil 1926 - Bealtaine 1932). Tháinig deireadh leis an nuachtán sa bhliain 1932.

Sráidbhaile beag in Éirinn is ea Cill na Martra. Tá Cill na Martra suite in iardheisceart Chontae Chorcaí i nGaeltacht Mhúscraí. Tá an sráidbhaile suite 48 ciliméadar siar ó thuaidh ó Chathair Chorcaí, 7 míle ó Mhaigh Chromtha agus naoi gciliméadar ó Bhaile Mhúirne. "Tuath na nDromann" a thugtaí ar Chill na Martra fadó.
Tá bunscoil amháin suite sa cheantar. Scoil Lachtan Naofa a thugtar uirthi. Is é Naomh Lachtain éarlamh an cheantair.
Tá an sráidbhaile suite timpeall is dhá chiliméadar ón mbóthair N22, agus is é Aerfort Chorcaí an t-aerfort is gaire dó.
Úsáideann 31% den daonra an Ghaelainn ar bhonn laethúil.

Sráidbhaile in Éirinn is ea Abha na Scáil nó Abhainn an Scáil. Tá an sráidbhaile suite in iardheisceart na tíre i gCiarraí. Bhí cónaí ar 299 dhuine i shráidbhaile Abha na Scáil sa mblian 2011. Bhí an Gaoluinn ag 54.6% do daonra an shráidbhaile ag an am. 

Sráidbhaile in Éirinn is ea Ard Fhearta. Tá an sráidbhaile suite in iardheisceart na tíre i gCiarraí.

Sráidbhaile in Éirinn is ea Mainistir Ó dTorna. Tá an sráidbhaile suite in iardheisceart na tíre i gCiarraí.

Sráidbhaile in Éirinn is ea Gníomh go Leith. Tá an sráidbhaile suite in iardheisceart na tíre i gCiarraí.

Páirtí polaitiúil Éireannach ab ea Clann na Talmhan. 
Bunaíodh an páirtí sa bhliain 1938 i mBaile Átha an Rí, Contae na Gaillimhe. An phríomh-aidhm a bhí ag an bpáirtí ná go mbeadh guth ag feirmeoirí na tíre sa Dáil. Aidhmeanna eile a bhí ag an bpáirtí ná obair ar leas na feirmeoirí beaga, tacaíocht rialtais a fháil don mhintíreachas, ísliú cánach ar thalamh curaíochta agus níos mó coillteoireachta. Ba é Michael Donnellan an chéad ceannaire den pháirtí.
Toghadh 14 Teachta Dála don pháirtí in olltoghchán na bliana 1943 ach ní bhfuair siad ach 11 suíochán sa chéad olltoghchán eile sa bhliain 1944. D'éirigh Donnellan as mar cheannaire agus tháinig Joseph Blowick mar chomharba air. Ní bhfuair an páirtí ach 7 suíochán in olltoghchán 1948 ach bhí Clann na Talmhan páirteach den chomhrialtas a cruthaíodh tar éis an olltoghcháin. Ceapadh Blowick mar Aire na dTailte agus ceapadh Donnellan mar Rúnaí Parlaiminteach. Mhair an rialtas go dtí an bhliain 1951. Bhí na postanna céanna ag an mbeirt san dara rialtas idir-pháirtí idir 1954 agus 1957. 
Mheath an páirtí tar éis bheith mar chuid den rialtas agus ní raibh ach Blowick agus Donnellan tofa in olltoghchán 1961. Tar éis báis Donnellan sa bhliain 1964, toghadh a mhac mar Theachta Dála d'Fhine Gael san fhothoghchán. Níor sheas Blowick in olltoghchán 1965 agus b'shin deireadh an pháirtí.
Bhí dearcadh réigiúnach ag an bpáirtí i gcónaí. Níor éirigh leis an bpáirtí forleathnú taobh amuigh den iarrthar nó den deisceart.


Is amhránaí agus píobaire í Julie Fowlis (a rugadh sa bhliain 1979) as Uibhist a-Tuath, na hOileáin Siar, Albain. 
Rugadh agus tógadh Fowlis in Uibhist a-Tuath, oileán beag sna hOileáin Siar, i bpobal bheag Gaeltachta. Thosaigh sí ag canadh agus ag seinm (na píopaí agus an fheadóg mhór) agus í ina páiste óg. Ina theannta sin, bhíodh sí ag damhsa i halla an phobail.
Is ball í den ghrúpa Albanach-Éireannach, Dòchas, a bhuaigh an duais "Best Newcomer award" ag bronnadh gradaim na "Scots Trad Music Awards" sa bhliain 2004. Sa bhliain 2005, d'fhoilsigh Fowlis a céad albam aonair, "Mar a Tha Mo Chridhe". Rinne Iain MacDonald an albam a léiriú. I ndiaidh sheoladh an albaim seo, tháinig cáil domhanda ar Fowliis. B'é 2005 an bhliain ba ghnóthaí i saol Julie go dtí sin, óir d'fhoilsigh ""Dòchas" albam úr sa bhliain sin fosta.
Tháinig "Cuilidh" amach sa bhliain 2007 agus bronnadh gradaim air ar fud an domhain. Sa bhliain 2008, rinne Fowlis ceirnín úr a thaifeadadh le Muireann Nic Amhlaoibh, Ross Martin agus Éamon Doorley. Tugadh "Dual" ar an cheirnín. Thaifead sí leagan Ghaeilge na hAlban de "Blackbird"", amhrán de chuid The Beatles sa bhliain chéanna chomh maith.
Tá sí pósta le hÉamon Doorley, fidléir sa ghrúpa traidisiúnta Éireannach Danú. Tá iníon amháin acu darb ainm Éabha.

Iar-pheileadóir is ea Seán Óg de Paor (24 Nollaig 1970-). 
Rugadh de Paor sa Cheathrú Rua i nGaeltacht Chonamara. Thosaigh sé ag imirt peile agus é ag freastal ar an mbunscoil áitiúil, Scoil Mhic Dara. Ina dhiaidh sin, d'imir sé le Coláiste Iarlaith i dTuaim agus le hOllscoil na hÉireann, Gaillimh. Bhuaigh sé Craobh an Chontae leis an gCeathrú Rua uair amháin. 
D'imir de Paor le foireann idir-chontae na Gaillimhe ó 1991 go 2005 agus bhuaigh sé Craobh Chonnacht (5 uair) agus Craobh na hÉireann (2 uair). Duine de Shárimreoirí na Bliana ab ea é uair amháin, agus d'imir sé peil chomhrialacha le foireann na hÉireann in aghaidh na hAstráile ceithre bliana as a chéile, ó 1998 go 2001. 
D'fhoilsigh Cló Iar-Chonnacha a dhírbheathaisnéis, "Lá an Phaoraigh", i mí Eanáir 2008.

Bhí Niall Mòr MacMuireadhaigh (nó MacMhuirich) (c.1550-tar éis 1613) ar dhuine de na filí is déanaí a bhain le Chlann Mhuirich (sliocht an fhile chlúitigh Muireadhach Albanach Ó Dálaigh). Tháinig ceithre cinn dá chuid dánta anuas chugainn agus an dán grá aithnidiúil ‘Soraidh slán don oidhche a réir’ ina measc. 
De réir sheanchas an teaghlaigh, bhí ocht nginealach déag idir Niall Mòr agus Muireadhach Albanach, a tháinig go hAlbain breis is trí chéad bliain roimhe sin.
An Leabhar Mór: Téacs iomlán "Soraidh slán don oidhche a-réir".

Scríbhneoir Gaeilge na hAlbain ba ea Iain Mac a' Ghobhainn nó "Iain Crichton Smith". (1 Eanáir, 1928 - 15 Deireadh Fómhair, 1998)

Téacs Gaeilge ón naoú haois déag is ea An Haicléara Mánas, agus é scríofa sa chineál Gaeilge a bhí á labhairt timpeall an Chlocháin, Co. na Gaillimhe, san am sin. Pádraig Ó Loideáin, duine de mhuintir na háite a chuaigh ar imirce go Pennsylvania, a chum an scéal, de réir dealraimh. Ba í Nancy Stenson a chuir in eagar é, agus tháinig an leabhar i gcló sa bhliain 2003.
Glactar leis gurbh é Pádraig Ó Loideáin ón gceantar tuaithe taobh thiar den Chlochán a cheap an scéal. Ar a laghad ar bith, ba eisean a chuir ar pár é. Rugadh sa bhliain 1832 é, agus ar nós go leor daoine de mhuintir na hÉireann san am, sheol sé ar an mbád bán go dtí an tOileán Úr. Bhain sé amach saoránacht na Stát Aontaithe sa bhliain 1872. Chaith sé an chuid ba mhó dá shaol i mBristol i stát Pennsylvania, áit ar shíothlaigh sé sa bhliain 1929.
Cainteoir dúchais a bhí ann, agus ní raibh léamh ná scríobh na Gaeilge aige. Mar sin, bhí sé i dtuilleamaí litriú an Bhéarla leis an lámhscríbhinn a bhreacadh síos. An cineál Gaeilge a chleacht sé, ba é a chanúint dúchais é, agus is féidir linn a lán a fháil amach faoin gcanúint seo, toisc go bhfuil sí litrithe go cruinn de réir an fhuaimnithe. Inniu, níl a dhath fágtha de Ghaeilge dhúchasach an Chlocháin, ach is follasach go bhfuil canúint an Loideánaigh an-chosúil le caint na ndaoine i gCúige Chonnacht inniu, nó leis an leagan liteartha de na canúintí seo, ar a laghad. Níl "An Haicléara Mánas" deacair ná dothuigthe ar aon nós ag an té a bhfuil, abair, Gaeilge Oileáin Árann aige.
Is é an Haicléara Mánas laoch (nó frithlaoch) an scéil. Tá tús an téacs caillte, ach is féidir an tátal a bhaint as an scéal gur haicléir nó siostalóir - "haicléara" i gcanúint Chonamara - atá ann, agus é ag cleachtadh a cheirde chois cladaigh in Iorras Fhlannáin. Níl sa scéal go bunúsach ach cleas magaidh i ndiaidh a chéile, agus iad á n-imirt ar an haicléir bocht ag fir óga Iorras Fhlannáin. Thar aon rud eile, cé go bhfuil cailín ag an haicléir thiar sa Chlochán, cuireann na hógánaigh d'fhiacha air bean mhíofar mhílítheach de mhuintir an chladaigh a phósadh - bean darbh ainm Nóra Mháirtín, ach is é an t-ainm is coitianta a bhíonn ag muintir na háite uirthi ná an "Pretender".
Go bunúsach, scéal soléite atá i gceist leis an Haicléara Mánas, agus ní féidir a rá go bhfuil sé ródheacair ag an bhfoghlaimeoir. Tá sé i bhfad níos fusa ná an téacs aithnidiúil próis eile úd ón naoú haois déag, Cín Lae Amhlaoibh.

Is bruachbhaile in oirthuaisceart Bhaile Átha Cliath é Cois Bá. Tá sé suite ar chósta thuaidh Bhá Bhaile Átha Cliath idir Cill Bharróg agus Cill Fhionntáin, agus é i dteorainn le Baile Dúill freisin. Tá An Bulla Thuaidh le feiceáil amach ó chósta Chois Bá.
Tá an ceantar faoi dhlínse Comhairle Contae Fhine Gall.
Bunaíodh an ceantar sna 1970í. Ceantar cónaitheach é agus tithe dhá urlár ann den chuid is mó, iad leathscoite nó lochtánach agus gairdíní tosaigh agus cúil acu. Tá stáisiún DART ann (Stáisiún Chois Bá). Osclaíodh an stáisiún ar 11 Meitheamh 1973.
Is í an bhunscoil "Scoil Mhuire agus Iósaf" an t-aon scoil amhain sa cheantar.

B'é Blàr Shliabh a' Chlamhain an choinbhleacht is suntasaí a tharla le linn |Dara Éirí Amach na Seacaibíteach.
Troideadh an cath ar an 21 Meán Fómhair 1745. Bhain arm na Seacaibíteach, a bhí dílis do mhac Rí Séamuis II , sé sin an prionsa Séamus Proinsias Éadbhard Stiúbhart, an bua amach ar arm Sheoirse II na Breataine Móire, faoi cheannas An ginearál Iain Cope. 
Thugtaí 'Cath Gladsmuir' air ar dtús ach troideadh an cath ar Sliabh a' Chlamhain, Lodainn an Ear, ar teorainneacha an bhaile le Tranant 
Cùl Choinnich. D'éirigh le na Seacaibítigh cliathán trúpaí an Rialtais a scothadh. Bhí an mheanma go hard i gcampa na Seacaibíteach i ndiaidh an bhua seo agus 
d'úsáideadh é mar bholscaireacht pholaitíochta. 
I samhradh na bliana 1745, chuir an prionsa Séamus Proinsias Éadbhard Stiúbhart ar a dtugtar go coitianta 'An t-Éilitheoir óg', tús le feachtas le haghaidh ríochtaí na Breataine agus na hÉireann a ghabháil. Bhí athair críonna an phrionsa Séamas II tráth ina rí ar Ríocht Aontaithe na Breataine Móire agus na hÉireann. In aghaidh na gcorrlach, agus le chuidiú ó Mac Dhòmhnaill Dhuibh ( Béarla:Donald Cameron of Lochiel, XIX chief of Clan Cameron) cruinnigh an Prionsa buíon airm le chéile, deichniúr duine san iomlán ar dtús, a d'fhás in uimhreacha do dtí go raibh níos mó ná 2000 Albanach ann faoi dheireadh agus mháirseáil siad i dtreo Ghleann Fhionnainn agus ansin Dún Éideann.
Bhí ar an ginearál Cope, fórsaí an rialtais a ardú chun stop a chur leis an éirí amach. D'ardaigh sé earcaigh, ach bhí formhór díobh gan taithí ar bith, agus a bhí saincheisteanna eile ag cuir isteach ar, lena n-áirítear breoiteachta a phríomh-oifigeach marcshlua. In ainneoin seo, chreid a chuid oifigeach nach mbeadh na reibiliúnaithe sásta ionsaí a chur i bhfeidhm ar fhórsa uilig an airm, lena n-áirítear coisithe agus marcslua. 
Ghabh arm an Phrionsa Dún Éideann le beagán nó gan aon troid ar an 16 Meán Fómhair; thaisteal Cope, ar long as Obar Dheathain, go dtí Dùn Barra, ach bhí sé ró-dhéanach chun dúshlán a thabhairt dóibh.
Ar an 20ú Meán Fómhair tháinig fórsaí Chope ar urgharda an Phrionsa. Chinn Cope seasamh ar an dtalamh a bhí bainte amach aige agus arm an Phrionsa a throid. Tharraing sé suas a chuid airm ó dheas le díog riascach chun a gcuid tosaigh, agus ballaí pháirc timpeall Teach Preston ag tabhairt cosaint dó ar a taobh dheis. Suigh sé a ghunnaí móra ar an taobh thiar den Tranent colliery waggonway, claífort íseal a thrasnaigh láthair an chatha. Thug an Leifteanant Anderson, Seacaibíteach agus mac feirmeoir áitiúil, le fios don Tiarna Seòras Moireach, go raibh bealach den scoth tríd an riasc. Ag tosú ag 4 i.n. bhog an Moireachfórsa iomlán na Seacaibíteachtaobh, iad i dtriúr fear taobh le taobh trí bhearna caol Riggonhead fada ar an taobh thoir de arm Chope. Choinneáil Cope tinte ar lasadh
agus picéid ar gharda i rith na hoíche nuair a bhí na Gaeil ag bogadh ina dtreo.
Ag breacadh an lae, ag a sé a chlog ar an 21ú Meán Fómhair, 1745, breathnaigh dragúin Chope 1,400 gaiscíoch na nGarbhchríoch ar an ionsaí tríd an cheo 
agus iad i mbun "wild Highland cries and with the bloodcurdling skirl of the pipes...".skirl bloodcurdling na píopaí ..."
Thiontaigh arm Chope droim ar aghaidh chun na Gaeil a fheiceáil agus bhí siad in ann roinnt gunnaí móra a scaoileadh nuair a bhí na Gaeil in aice láimhe.

Is cathair agus ceantair chomhairle in oirthear na hAlban é ´Dún Déagh (Béarla: "Dundee"). Is í an ceathrú cathair is mó sa tír, agus í suite ar bhruach tuaisceartach na habhann Tatha san áit ina ritheann an abhainn isteach sa Mhuir Thuaidh. Sa bhliain 2006, measadh go raibh 1561,561 ina gcónaí sa chathair.

Gluaiseacht saoirse náisiúnta Giúdach ab ea na Macabaeigh (Eabhrais: מכבים‎ or מקבים, "Makabim" nó "Maqabim"; Gréigis: Μακκαβαῖοι, /makav'εï/) a chuir cogadh ar an rí Seiliúcach Aintíochas IV Eipeafáinéas agus a bhain neamhspleáchas amach d'Iosrael roimh am Chríost. Chuir na Macabaeigh an ríshliocht Hasmónach ar bhun agus bhí neamhspleáchas ag na Giúdaigh in Iosrael ó 164 roimh Chríost go 63 roimh Chríost. Bhí cáil orthu mar gheall ar an gcogadh eadarnaíoch a chleacht siad in aghaidh airm Aintíochas.
Sa bhliain 63RC ghabh an taoiseach Rómhánach Poimpéas Iarúsailéim agus chuir sé an ríocht faoi smacht na Róimhe. Lean an ríshliocht Hasmónach ar aghaidh áfach, go dtí 37 roimh Chríost nuair a rinneadh rí de Iarúsailéim den Iodúiméach Héaród Mór.
Ceiliúreann na Giúdaigh Hanukkah i gcomóradh ar bhua na Macabaech ar na Seiliúcaigh agus roinnt míoriúltaí eile, chuile bhliain.

Sráidbhaile beag i gContae Uíbh Fhailí is ea Muine Gall ("Moneygall" as Béarla). Sa Mhuine Gall, tá eaglais Chaitliceach, ceithre siopaí, oifig an phoist, bunscoil, stáisiún na nGardaí agus dhá theach tábhairne. 
Tarraingíodh aird an domhain ar an áit bheag seo nuair a rianaíodh duine de shinsir Barack Obama, Uachtarán Stáit Aontaithe Mheiriceá, siar go dtí an ceantar seo.
Téann an mótarbhealach M7 in aice an tsráidbhaile. Tá stad bus i lár an baile agus déanann an bus Baile Átha Cliath/Luimneach stad ann ar a bhealach tríd.
Tá bunscoil Chaitliceach sa bhaile. Téann na páistí go dtí Ros Cré nó An tAonach don mheánscoil.

Ba mhac Rí Shéamuis II é an Prionsa Séamus, Prionsa na Breataine Bige, Séamus Proinsias Éadbhard Stiúbhart (an "Old Pretender" nó an "chevalier de Saint-George" ; 10 Meitheamh 1688-1 Eanáir 1766).
Rinne sé 'éileamh de cheart' ar ríchathaoireacha Shasana, na hAlban agus na hÉireann (mar Shéamus III and VIII) tar éis bás a athair sa bhliain 1701, nuair a d'fhógair a chol ceathrair, Louis XIV na Fraince, é ina rí ar Sasana, Albain agus Éirinn.

Ar an lá deireanach den bhliain 1720, rugadh leanbh mic do rítheaghlach na Stiúbhartach sa Róimh. B' é eisean an Prionsa Séarlas Éadbhard Stiúbhart, mac Séamus VIII is III agus comharba dlítheach ar Choróin na Breataine. Bhí lúcháir ar neart daoine faoi nuacht a bhreithe, óir bhí seo ag tabhairt dóchas úr do na Seacaibítigh go mbeadh an choróin faighte ar ais ag Teach Ríoga na Stiúbhartach, a chaill siad sa bhliain 1688 agus a bhí anois ag Teach Ríoga Hanovair.

Is iarimreoir rugbaí gairmiúil é Paul O'Connell ("Pól Ó Conaill") (Rugadh 20 Deireadh Fómhair 1979). D'imir sé le cúige Mumhan, le foireann na hÉireann agus le foireann "The British and Irish Lions". Rugadh i Luimneach é, agus tá Corn na hEorpa buaite aige le Mumhan sna blianta 2006 agus 2008. D'imir sé a chéad chluiche idirnáisiúnta sa bhliain 2002. D'imir sé i gCorn Rugbaí an Domhain sna blianta 2003, 2007, 2011 agus 2015. Bhuaigh se an Choróin Thriarach sna blianta 2004, 2006, 2007, 2009 agus an Chathréim Mhór nó "Grand Slam" sa bhliain 2009. Sa bhliain 2005 d'imir sé leis na "British and Irish Lions" in aghaidh na Nua-Shéalainne, agus bhí sé ina chaptaen ar an bhfoireann sa bhliain 2009 i gcoinne na hAfraice Theas.
Snámh O'Connell nuair a bhí sé níos óige agus bhí sé go hiontach á dhéanamh. Thosaigh sé a traeináil le 'Seal Swimming Club' agus bá ea John Dempsey a múinteoir. Ansin lean sé ar aghaidh go foireann Luimneach. Freastal O'Connell ardscoil rís, Luimneach agus d'imir sé rugbaí ann le traenáilí Des Harty. Rinne O'Connell ionadaíocht ar scoileanna na hÉireann sna bliana 1997-98. Déan sé sep le himreoir rugbaí gairmiúil file, Gordan D'Arcy. Freisin, d'imir O'Connell cúig cliché rugbaí le foireann na hÉireann U21. Críochnaigh O'Connell trí as ceithre cinn blianta don innealtóireacht ríomhaireachta céim ag an ollscoil Luimnigh. Níor chríochnaigh sé an bliain deireanach mar bhí sé ró-gnóthach le rugbaí.
D'fhógair O'Connell ar an 'Late Late Show' ar an 29ú lá d'Eanáir sa bhliain 2010 go raibh a cailín, Emily O'Leary ag iompar clainne lena gcéad leanbh. Rugadh an leanbh ar an 15ú lá d'Aibreán sa bhliain 2010. Rugadh é san ospidéal Lár- Iarthair Réigiúnach Máithreachais i Luimneach. Paddy O'Connell is ainm dó. Phós O'Connell agus O'Leary ar an 27ú la d'Iúil sa bhliain 2013. Bhuail Paul agus Emily le chéile sa bhliain 2000 nuair a bhí an bheirt acu ar oíche amach i gcathair Luimnigh.
Fuair O'Connell an gradam 'The Freedom of Limerick City' i searmanas sa bhliain 2012. 
Gortaíodh é go dona ag imirt i gCorn Rugbaí an Domhain sa bhliain 2015. 

Polaiteoir agus iar-phríomhaire na Téalainne is ea Abhisit "Mark" Vejjajiva (Téalainnis อภิสิทธิ์ เวชชาชีวะ, Aibítir Idirnáisiúnta Foghraíochta: apʰisit wetɕʰatɕʰiwa) a rugadh 3 Lúnasa, 1964. Bhí sé ina cheannaire ar Pháirtí na nDaonlathach ó 2005 ar aghaidh. Thogh Teach na nIonadaithe é mar 27ú príomh-aire na tíre ar 15 Mí na Nollag 2008. D'eirigh sé as an post sa bhliain 2001.

Is í Staid Thamhlachta staid Shamrock Rovers Football Club. Tá sí suite i dTamhlacht, i mBaile Átha Cliath. Is í Comhairle an Chontae an t-úinéir. D'imir Shamrock Rovers i gcoinne Sligo sa chéad chluiche ag an staid nua. Bhuaigh siad an cluiche (2-1). D'aimsigh Gary Twigg an chéad chúl sa staid nua.

Is banna rac-cheol ón Oileán Sgitheanach é Na Gathan (Na Gathanna) a bhíonn ag canadh i nGaeilge na hAlban.

Amharclann Ghaeilge ab ea An Damer a bhí suite sa Halla Damer, ar Fhaiche Stiabhna i mBaile Átha Cliath. Ba é Gael Linn a thionscnaigh Amharclann an Damer agus a stiúir é ó 1955 go dtí 1976. Le linn an ama sin, bhí An Damer ina chuid lárnach de shaol sóisialta phobal na Gaeilge san ardchathair. Chothaigh sé lucht leanúna dílis don amharclannaíocht Ghaeilge trí mheán An Chlub Drámaíochta. Toisc ionad leanúnach a bheith ar fáil, spreag An Damer borradh sa drámaíocht amaitéarach. Thar aon rud eile, de bharr an dá eilimint sin a bheith ann, spreagadh scríbhneoirí chun drámaí nua a scríobh. 
I leabhar nua "An Damer: Stair Amharclainne" (Gael Linn, 2008) insíonn Máiréad Ní Chinnéide stair an Damer mar thionscadal, na daoine a bhí taobh thiar de agus an tsíor-streachailt airgeadais a bhain lena reáchtáil. An bua ba mhó a bhain leis an Damer ná gur fheidhmigh sé mar lárionad don drámaíocht amaitéarach agus gur chothaigh sé na caighdeáin b’airde maidir le gach gné den ealaín. 
Ar na drámadóirí a scríobh don Damer bhí, Eoghan Ó Tuairisc, Seán Ó Tuama, Breandán Ó Beacháin agus Máiréad Ní Ghráda. Sa saothar seo, déantar cur síos ar na drámaí ar fad a léiríodh ar stáitse an Damer agus, i gcásanna áirithe, tugtar míreanna as léirmheasanna comhaimseartha. 
Bhí sé d’ádh ag an Damer go raibh stiúrthóirí gairmiúla mar Phroinsias Mac Diarmada agus Tomás Mac Anna ag obair ann. Chothaigh An Damer léiritheoirí óga den scoth, cuid acu a bheadh ag plé go gairmiúil le hobair léirithe nó aisteoireachta m.sh., Niall Tóibín, Noel Ó Briain, Seán Ó Briain, Dónall Farmer, Áine Ní Mhaoldhomhnaigh Uí Dhrisceoil agus Seán Ó Coistealbha. 
Thug An Damer deis don iliomad daoine a gcuid tallann aisteoireachta a thabhairt chun foirfeachta. Ar na daoine a thosaigh san Damer agus a chuaigh le gairm na haisteoireachta bhí Áine Ní Mhuirí, Máire Ní Ghráinne, Breandán Ó Dúill agus Fionnula Flanagan. Ach is cóir a aithint go raibh daoine amaitéaracha a shroich ardchaighdeán aisteoireachta, ach go háirithe Séamas Ó Tuama agus Séamas Páircéir a fuair moladh arís is arís eile as na léirithe ina raibh siad.
An aisling a bhí ag Gael Linn ná go mbeadh An Damer ina hamharclann phroifisiúnta. Ina leabhar siúd déanann Ni Chinnéide cur síos ar na hiarrachtaí a rinneadh agus ar an toradh a bhí orthu. Bliain is fiche a mhair An Damer faoi choimirce Gael Linn (1955-1976) agus nuair a tháinig ann do chomplacht proifisiúnta, níor mhair sé ach ar feadh trí bliana (1978-1981). Meastar gur tháinig ann ró-mhall don chomplacht gairmiúil agus gurbh é tús na seascaidí an t-am ab fhearr chun tógáil ar an dúshraith a bhí leagtha ag an Damer.

Fear spóirt Éireannach is ea Máirtín Ó Stoirín (Béarla: "Martin Storey") a rugadh sa bhliain 1964 san Abhallort, Contae Loch Garman. Chaith Ó Stoirín gairmréim fhada agus rathúil ag imirt iomána le Contae Loch Garman, agus a chlub Oulart the Ballagh. D’imir sé le foireann a chontae idir 1986 agus 2001, agus ba eisean captaen na foirne nuair a bhuaigh Loch Garman Craobh na hÉireann sa bhliain 1996.

Eagraíocht Gaeilge í Gael-Linn a bunaíodh sa bhliain 1953 le labhairt na Gaeilge a chur chun cinn i saol na hÉireann ar gach aon nós ab fhéidir. Ba é an Comhchaidreamh réamhtheachtaire Ghael-Linn, agus na haidhmeanna céanna aige. Eagraíocht do lucht ollscoile - na mic léinn agus na céimithe araon - a bhí sa Chomhchaidreamh. Bhí an Comhchaidreamh ag obair ó lár na dtríochaidí anuas.
I ndiaidh Ré na Práinne, bhí athruithe móra ag teacht ar shaol na Gaeilge agus ar shochaí na hÉireann go léir. Bhí caighdeán úr agus litriú nua ag dul i bhfeidhm ar an teanga, agus an tír féin á hoscailt don domhan mhór. Mar sin, shíl go leor daoine go raibh athchruthú agus athnuachan ag teastáil ó ghluaiseacht na Gaeilge féin. Ba í an chorrthónacht seo a thug spreagadh agus inspioráid dóibh siúd a bhunaigh Gael-Linn.
Ar dtús, ní raibh i gceist le Gael-Linn ach scéim urraíochta. Nuair a tháinig an Comhchaidreamh le chéile i gCorcaigh i Mí na Márta 1953, ceann de na hábhair a bhí le plé ab ea an moladh ó Dhónall Ó Móráin go mbunófaí "linn pheile", in aithris ar na linnte sacair nó "football pools" i Sasana, ach í a bheith bunaithe ar na cluichí Gaelacha, go háirithe ar an bpeil Ghaelach. Pé proifid nó brabús a shaothródh an linn rachadh sé chun sochair do na scéimeanna Gaeilge. D'íocadh na baill cineál deachú, nó "scilling na Gaeilge", in aghaidh na seachtaine.
Tháinig lucht ceannais na heagraíochta nua le chéile an chéad uair ar Shráid an Fheistí i Mí Lúnasa sa bhliain 1953. Dónall Ó Móráin a bhí ina chathaoirleach, agus bhí an scríbhneoir Máirtín Ó Cadhain ar duine de na daoine cáiliúla a bhí ag an gcruinniú. Daoine eile ab ea Aogán Brioscú, Máire Bhreathnach, Riobard Mac Górán, Clár Ní Dhuigneáin, agus Seán Ó Síocháin.
Sé bliana i ndiaidh a bunaithe bhí Gael-Linn ag tabhairt uaithi breis is céad míle punt airgid in aghaidh na bliana le cúis na Gaeilge a chur chun cinn. Ar dtús, ní raibh i gceist ach maoiniú - is é sin, bhi Gael-Linn ag tabhairt tacaíochta do scéimeanna is d'fhiontair de chuid gníomhaithe eile i saol na Gaeilge. 
Tháinig athrú ar an scéal seo go gasta, áfach, agus thosaigh an eagraíocht ag dréachtú a cuid fiontar féin. Scéimeanna Gaeltachta a bhí i gceist ina lán cásanna, ar nós scéimeanna feirmeoireachta, tionsclaíochta agus turasóireachta.
Bhí Gael-Linn ag tabhairt urraíochta agus ag soláthar scoláireachtaí do pháistí scoile Gaeltachta freisin. Maidir leis an gcultúr, bhí ciorcal drámaíochta ag obair sa Damer i mBaile Átha Cliath le cuidiú ó Ghael-Linn, agus ba sa Damer a céadléiríodh dráma cáiliúil Bhreandáin Uí Bheacháin, "An Giall", a chuaigh ar fud an domhain ina dhiaidh sin faoi chulaith Bhéarla.
Bhí múineadh agus teagasc na Gaeilge ar cheann de na clocha ba mhó ar phaidrín Ghael-Linn riamh, ní nach ionadh. Bhí sí ar tús cadhnaíochta ag cur ranganna Gaeilge ar bun do dhaoine fásta, agus bhí sí páirteach i ndréachtú agus i dtaifeadadh an chúrsa Gaeilge a d'fhoilsigh Linguaphone, an comhlacht idirnáisiúnta a rinne speisialtóireacht ar na cúrsaí féinteagasctha teanga a bhfuil taifeadtaí ag dul leo i bhfad sula ndeachaigh na foilsitheoirí eile leis an ngnó sin.
Bhí tuiscint mhaith ag Gael-Linn ar thábhacht na poiblíochta agus na mórmheán cumarsáide in obair na Gaeilge. Mar sin, bhí an eagraíocht sách luath ag maoiniú déantús scannán faisnéise, go háirithe "Amharc Éireann". Is éard a bhí i gceist le h"Amharc Éireann" ná nuachtríl a chuaigh ar taispeáint ar phictiúrlanna na tíre go seachtainiúil. Roimh theacht na teilifíse, bhí tábhacht nár bheag leis na nuachtríleanna mar mheán cumarsáide, agus mar sin, ba bheart éifeachtach nuálach é "Amharc Éireann" lena linn féin. Tríd is tríd, bhí ról lárnach ag Gael-Linn i nua-aoisiú agus i mórmheánú na teanga.
Tá ceannoifig Ghael Linn suite ag 35 Sráid an Dáma, Baile Átha Cliath 2.
"Seoltaí Séidte - Setting Sail". "Forty-Three Historical Recordings. Traditional Songs in Irish and Tunes on Fiddle, Flute, Accordion and Uilleann Pipes". (Is éard atá i gceist leis seo ná pacáiste dhá dhlúthdhiosca a bhfuil ceol Gaelach ó sheancheirníní 78 imrothlú sa nóiméad le cloisteáil orthu, ach tá leabhrán cuimsitheach eolais ag dul leis an bpacáiste ina ríomhtar scéal Ghael-Linn. Tháinig an pacáiste seo amach sa bhliain 2004, mar cheiliúradh ar leathchéad bliain na heagraíochta ar an bhfód.) 

Ba ghluaiseacht pholaitíochta í an Seacaibíteachas ( agus tá an ghluaiseacht ann, go teoranta, go fóill) tiomnaithe do na Séamasaigh, sé sin teaghlach ríoga na Stíobhartach, a bheith athchóirithe chuig ríchathaoireacha Shasana, na hAlban agus na hÉireann.
Thóg an ghluaiseacht a hainm ón bhfoirm Laidineach d’ainm an Rí Séamas II agus VII "Jacobus".

Baile in Éirinn is ea Tairbeart. Tá an baile suite in iardheisceart na tíre ar bhruach na Sionainne i gContae Chiarraí, ar an mbóthar N69 idir Luimneach agus Lios Tuathail.

Sráidbhaile in Éirinn is ea An Ráth Mhór. Tá an sráidbhaile suite in iardheisceart na tíre i Sliabh Luachra i gContae Chiarraí, i ngar do Chontae Chorcaí. As an Ráth Mhór do na peileadóirí Declan O'Keeffe, Tom O'Sullivan agus Aidan O'Mahony. 

Is sráidbhaile beag Éireannach é an tAbhallort (Béarla: "Oulart"), atá suite in oirdheisceart na tíre. Tá sé lonnaithe i gContae Loch Garman ar an mbóthar R471, idir Guaire ó thuaidh agus Loch Garman ó dheas.
Tá baint ag an sráidbhaile le hÉirí Amach na bliana 1798, mar b'ann a troideadh Cath Chnoc an Abhailloirt ar an 27 Aibreán 1798.
Tá ainm in airde ag club iomána an tsráidbhaile "Oulart the Ballagh", club as a tháinig roinnt imreoirí cáiliúla, mar shampla Máirtín Ó Stoirín.

Paróiste in Éirinn is ea Baile Mhic Eilegóid. Tá sé suite in iardheisceart na tíre i dtuaisceart Chontae Chiarraí. Tá clú agus cáil air mar gheall ar a liathróid láimhe.

An long nach ionann tír a cláraithe agus náisiúntacht a húinéara, deirtear go bhfuil sí ag seoladh faoi bhratach áise. Is gnách longa a chlárú faoi bhratach áise le buntáiste a ghlacadh ar chánacha ísle na tíre cláraithe. De thoradh an chleachtais seo, is iad Panama i Meiriceá Theas agus an Libéir san Afraic na tíortha is mó a bhfuil longa cláraithe iontu.
Sa lá atá inniu ann tá níos mó ná leath de thonnáiste an domhain de longa trádála cláraithe faoi bhratach áise, nó, mar a deirtear freisin, i gclárlanna oscailte. Go traidisiúnta, roghnaíonn úinéir na loinge an chlárlann oscailte le cánacha ioncaim, uasteorainneacha meáchain agus rialúcháin oifigiúla eile a sheachaint. Mar shampla, má bhuaileann long Mheiriceánach cuan i dtír choimhthíoch le haghaidh deisiú, caithfidh úinéir na loinge cáin a íoc le rialtas na Stát Aontaithe arb ionann í agus 50 % de phraghas an deisiúcháin. 
De réir is mar atá an saol ag dul chun domhandais, tá coinníollacha na loingseoireachta féin ag athrú. Inniu, is deacair a rá cé acu tír a mbaineann long áirithe léi, nó ní gnó teaghlaigh í an loingseoireacht a thuilleadh ach gnó ilnáisiúnta do chomhlachtaí móra idirnáisiúnta. Sna laethanta a bhí, is minic a bhítí ag lochtú na n-úinéirí long a bhí ag glacadh buntáiste ar na bratacha áise, toisc go raibh siad ag iarraidh droim láimhe a thabhairt leis na rialúcháin náisiúnta. Inniu, áfach, tá an gnó chomh hidirnáisiúnta is go bhfuil lá na longúinéirí "náisiúnta" thart, dar lena lán, agus iad den bharúil go bhfuil sé nádúrtha ar fad bratach áise a chur ar an long.
Iad siúd atá ag cur in aghaidh na mbratach áise, tá siad ag áitiú go roghnaíonn na longúinéirí an bhratach áise le nach gcaithfidís féachaint i ndiaidh an lucht oibre mar ba chuí de réir na rialúchán náisiúnta ó thaobh na slándála oibre agus na slándála sóisialta de. Is dócha go bhfuil úimléid áirithe sa chriticeoireacht seo, ach ní féidir í a ghinearálú ar na clárlanna oscailte go léir.
Ba í an "Belen Quezada" an chéad long a cláraíodh i bPanama cé nach saoránaigh de chuid Phanama iad lucht a húinéireachta, thiar sa bhliain 1919. Cláraíodh tuilleadh long ó na Stáit Aontaithe i bPanama sa bhliain 1922. Bhí na longa coimhthíocha ar liostaí na clárlainne i bPanama ag dul i líonmhaireacht ó shin i leith, go háirithe nuair a thosaigh longúinéirí Eorpacha ag baint úsáide as an gclárlann. Nuair a bhí na 1940idí ag druidim chun deiridh, thosaigh na longúinéirí Meiriceánacha ag éirí míshásta le clárlann Phanama, agus iad den tuairim gur chóir clárlann oscailte eile a bhunú a bheadh in ann dul in iomaíocht le Panama.
Tháinig clárlann oscailte na Libéire ar an bhfód sa bhliain 1948 le cabhair ó fhir ghnó Mheiriceánacha. Ba é Stavros Niarchos, an longúinéir Gréagach, a chláraigh an chéad long faoi bhratach áise na Libéire, sa chéad bhliain eile. Is é an t-ainm a bhí ar an long ná an "World Peace", "an tSíocháin Dhomhanda". Tháinig tuilleadh longúinéirí sna sálaí aige, agus mar a bhí ag teastáil ó lucht an ghnó, cruthaíodh iomaíocht nua i gclárú na long. 
Is é tuairim na gceardchumann - ar nós Chónaidhm Idirnáisiúnta na nOibrithe Iompair (an "ITF")- ná go gcuireann na bratacha áise ar chumas an longúinéara na rialúcháin oibre a sheachaint atá i bhfeidhm i dtír dhúchais na n-úinéirí, ionas go mbeidh siad in ann drochthuarastal a íoc leis na mairnéalaigh, ragobair a éileamh orthu agus faillí a dhéanamh i slándáil oibre. Ní féidir leis na ceardchumainn a mballra a chosaint ar an gcineál sin caimiléireachta, nó má tá an long ag seoladh faoi bhratach áise, is long choimhthíoch í, agus í suite taobh amuigh de dhlínse na tíre ina bhfuil an ceardchumann agus na húinéirí lonnaithe. Mar sin, ní féidir leis an gceardchumann an dlí a chur ar an úinéir.
Iad siúd a thacaíonn le húsáid na mbratach áise, tá siad barúlach gur chóir do na longa trádála idirnáisiúnta bheith in ann clárú sa tír is fearr a oireann don dóigh a mbíonn long áirithe ag seoladh idir tíortha éagsúla. Nuair a chláróidh longúinéir ón Iorua a long i gclárlann oscailte, beidh teacht aige ar airgeadas poiblí na Stát Aontaithe agus ar shaineolas na longcheártaí Seapánacha, agus é ag fostú a chuid mairnéalach, abair, ó na hOileáin Fhilipíneacha, ón India nó ón tSín. Roimh theacht na gclárlann oscailte, bheadh an longúinéir Ioruach i dtuilleamaí na clárlainne náisiúnta san Iorua, na longcheártaí Ioruacha, agus na mairnéalach Ioruach.



Is aisteoir agus stiúrthóir scannán Meiriceánach é Alfredo James “Al” Pacino a rugadh ar an 25 Aibreán 1940 i Harlem Thoir, Manhattan. Féachtar ar Pacino mar duine de na haisteoirí is mó agus is tábhachtaí riamh, mar gheall ar a chuid oibre i roinnt scannáin cáiliúla, mar shampla mar Michael Corleone sa tríológ "The Godfather", Sonny Wortzik i "Dog Day Afternoon", Tony Montana i "Scarface", Carlito Brigante i "Carlito's Way", Frank Serpico i "Serpico", Lieutenant Colonel Frank Slade i "Scent of a Woman", agus Roy Cohn sa tsraith teilifíse "Angels in America". 
Bhain Pacino Gradam an Acadaimh amach mar Aisteoir is Fearr don scannán "Scent of a Woman" sa bhliain 1992, tar éis dó a bheith ainmnithe seach n-uaire sna blianta roimhe sin.

Ba taidhleoir Éigipteach é Boutros Boutros-Ghali (Araibis: بطرس بطرس غالي); Caireo, 14 Samhain 1922 – Caireo, 16 Feabhra 2016). Bhí sé ina Ard-Rúnaí ar na Náisiún Aontaithe idir 1992 agus 1997. Mac le Boutros Ghali atá ann, Príomh-aire na hÉigipte ó 1908 go dtí gur fheallmharíodh é sa bhliain 1910.
Cuimhnítear ar théarma Ghali mar Ard-Rúnaí na Náisiún Aontaithe mar cheann conspóideach, ós rúd é gur theip ar an eagraíocht dul i ngleic leis an gcinedhíothú i Ruanda, an cogadh cathartha in Angóla agus na cogaidh san iar-Iúgslaiv. 
Is eisean an t-aon Ard-Rúnaí nár bhain an dara téarma amach.


Eagraíocht charthanachta dheonach i bPoblacht na hÉireann is ea Briogáid Otharsheirbhíse Naomh Eoin na hÉireann (as Béarla: "The St. John Ambulance Brigade of Ireland", SJAB). Mar gheall ar saincheisteanna bunreachtúla, ní lán-bhalleagraíocht de Chumann Naomh Eoin nó de hOtharsheirbhís Naomh Eoin í (ar cothrom le heagraíochtaí i dtíortha eile), ach áirítear gur "associated body" (comhlacht gaolmhar) é. Príomhaidhm na Briogáide ná cur chun cinn na garchabhrach; gabhann sí do thraenáil gharchabhrach don phobal, seirbhís gharchabhrach a sholáthar ag ócáidí, othair a hiompar agus seirbhísí cúraim don phobal a chur ar fáil.
Coimisinéir láithreach na Briogáide ná an tUas. John Hughes. Bíonn sé i gceannas ar Leas-Choimisinéir, Ard-Cheannfort agus Coimisinéirí Chúnta, chomh maith le hOifigigh Fhoirne agus Oifigigh Cheantair. Cathaoirleach Chomhairle Bhriogáid Otharsheirbhíse Naomh Eoin na hÉireann, agus Uachtarán na Briogáide, ná an tUas. Bill Fleming.
Bhunaigh an Dr (níos déanaí, an Ridire) John Lumsden an chéad rannán de Otharsheirbhís Naomh Eoin in Éirinn riamh, ag grúdlann Guinness i mBaile Átha Cliath sa bhliain 1903. Mar gheall ar an ról a bhí aige ag Guinness (Oifigeach Míochaine), iarradh air traenáil gharchabhrach a chur ar fáil d'fhostaithe ag Geata San Séamais; d'éirigh leis na ranganna i measc na bhfostaithe agus cláraíodh 100 garchabhróir le Rannán Geata San Séamais i 1904. Cuireadh bun le Rannán Cathair Átha Cliath, an chéad rannán a bhí oscailte don phobal, i 1905. I 1909, ceadaíodh do mhná ról a ghlacadh san eagraíocht le bhunú an chéad rannán altranais.

Is fochraobh thábhachtach iad na teangacha Atapascacha nó na teangacha Atabascacha (tá an dá leagan, "Athapaskan" agus "Athabaskan" in úsáid sa Bhéarla féin, agus is deacair a rá cé acu is fearr) den fhine "Na-Dené". Tagann an t-ainm ó Loch Athabasca i gCeanada, agus is é is brí leis "saibhir i bplandaí", "áit a bhfuil na plandaí in aice a chéile". Ba é Albert Gallatin, an teangeolaí Eilvéiseach a chuir faoi i Meiriceá, a cheap an t-ainm seo thiar sa bhliain 1826.
Labhraítear teangacha Atapascacha in Alasca, in Iarthuaisceart Cheanada, i nDeisceart Oregon agus i dTuaisceart Chalifornia, in Iardheisceart na Stát Aontaithe agus in Iarthuaisceart Mheicsiceo. 
Tá gaol ag na teangacha Atapascacha leis an teanga "Eyak" nó "Iyaq" a bhí á labhairt i mbéal an Copper River in Alasca go dtí go bhfuair an cainteoir deireanach bás sa bhliain 2008. Is gnách an teanga seo agus "Eyak" a lua leis na teangacha "Athapaskan-Eyak". Maidir leis an teanga "Tlingit" in Alasca, tá lúb bheag ghaoil aici leis na teangacha "Athapaskan-Eyak", agus tagann na teangacha seo go léir le chéile san fhine "Na-Dene". Le déanaí, áfach, d'aithin an teangeolaí Edward Vajda go bhfuil gaol éigin ag na teangacha seo leis an teanga "Ket" sa tSibéir. 
Is iad na teangacha Atapascacha ná:

Staid ghalrach is ea an hipirtíoróideacht a tharlaíonn de dheasca na faireoige tíoróidí a bheith ró-ghníomhach agus bíonn ró-tháirgeacht ann den shaor-hormón tíorocsaín (T4) agus/nó trí-iadaitíoróinín (T3), in imshruthú na fola.
Bíonn na hormóin thíoróideacha tábhachtach ag leibhéil na gceall agus bíonn tionchar acu ar bheagnach gach fíochán sa cholainn. 
Feidhmíonn na hormóin mar ghníomhaíocht mheitibileacht na colainne agus tá siad criticiúil i gcomhair gnáth-fheidhme sna cealla a rialú.
Nuair atá barraíocht hormón ann, is cúis leis róghníomhaíocht mheitibileachta na collaine agus faightear na comharthaí seo a leanas; seirge sna matáin, ainglis sa mhuineál agus bolgshúileacht srl.
Má tá easpa fíocháin tíoróidigh ag feidhmiú mar is cuí, bíonn leibhéal an hormóin íseal agus is cúis leis an galar Hipotíoróideacht
Tarlaíonn méid áirithe galar nuair atá feidhmiú an fhíocháin tíoróidigh róghníomhaíocht agus barraíocht an hormóin tíoróideaigh in imshruthú na fola.
Seo a leanas liosta na bpríomh galar: 
Is féidir le chúiseanna eile tús a chur le Hipirtíorocsaínemacht (nó ardleibhéal an hormóin tíoróideaigh san fhuil):
Go tipiciúil, bíonn céimeanna éagsúla ag TPP, agus is í hipirtíoróideacht a thagann ar dtús. Go hiondúil, ní fhanann an saghas hipirtíoróideachta seo ach ar feadh cúpla seachtaine nó míosa agus ní bhíonn gá le chóireáil liachta. 
Seo a leanas príomh-airíonna cliniciúil an duine;
Bíonn siomptóim tipiciúil an ghalair seo athraitheach, toisc go mbraitheann siad ar an duine atá ag fulaing agus an méid ama a bhí an galar aige/aici, éibhlóid an ghalair agus cé comh luath is a bhí an galar aimsithe srl.
Ní fhulaingíonn tromlach na n-othar aosta ach tuirse agus cailliúint meáchain agus is é an toradh atá ar ná hipirtíoróideacht fuarchúiseach. Tarlaíonn moilliú in aibiú cnámh leanaí agus dá réir sin, bíonn claonadh acu bheith beag in airde.
Aithnítear go bhfuil gaol idir an galar hipirtíoróideacht agus an galar géar-mhiaistéine (nó myasthenia gravis). Tá an galar hipotíoróideacht, sa riocht sláinteachas seo ina ghalar uath-imdhíonachta ó nádúr agus bíonn hipotíoróideacht freisin ag amuigh agus istigh ar 5% na n-othar a fhulaingíonn géar-mhiaistéine.
Is annamh a thagann biseach ar othair le géar-mhiaistéine, tar éis dóibh cóireáil thíoróideach a fháil agus níl tuiscint ró-mhaith againn ar an ngaol idir na galair seo. 
Seo a leanas roinnt galar an-annamh a thaispeánann airí néareolaíocha 
ach bíonn amhras ann faoin a gcomhpháirteach le hipirtíoróideacht: hipirtheannas ionchráiniach ideapaiteach , scléaróis aimiotriófach chliathánach agus galair le dealramh an siondróim Guillain-Barré acu.
Déantar galar sa tíoróideach a dhiagnóisiú le tástáil fola do na leibhéil T4 agus T3 atá san fhuil a fháil amach. Déantar íomháú ar an bhfaireog ar nós scanadh ultrafhuaime le méid is cruth na faireoige a fhiosrú. Déantar bithóipse chomh maith, ach go háirithe i gcásanna ailse. Breathnóidh paiteolaí ar an sampla fíocháin seo.
Ó thaobh cóir leighis tugtar cógas do dhaoine leis an oiread hormón a scaoiltear a laghdú de réir mar is gá. Téitear i muinín na máinliachta nuair a bhíonn an fhaireog rómhór. Chomh maith is féidir radaíocht a úsáid leis an bhfaireog a scrios má tá sé rómhór.

Sráidbhaile i dToraigh is ea an Baile Thiar. Is sa Bhaile Thiar atá cónaí ar an gcuid is mó de mhuintir an oileáin agus is ann atá an bhunscoil agus an mheánscoil, an siopa, teach an phobail, oifig an phoist, an Gailearaí, an caife, an clubtheach, an t-óstán, an brú óige, lóistín leaba agus bricfeasta, an t-ionad sláinte agus oifig an Chomharchumainn suite.

Is bruachbhaile i dtuaisceart Bhaile Átha Cliath é Fionnbhrú ("Whitehall" sa Bhéarla).
Tá an bruachbhaile suite ar an mbóthar N1 idir Seantrabh agus Droim Conrach. Is é an N1 an bóthar idir Baile Átha Cliath agus an aerfort, agus a leanann ar aghaidh ó thuaidh go dtí Béal Feirste. Tá Fionnbhrú cóngarach d'ospidéal Beaumont agus d'Ollscoil Chathair Bhaile Átha Cliath.





Taidhleoir Peiriúch is ea Javier Pérez de Cuéllar Guerra a rugadh i Líoma ar an 19 Eanáir, 1920. Tháinig sé i gcomharbacht ar Kurt Waldheim i mí Eanáir na bliana 1982 chun a bheith ina Ard-Rúnaí ar na Náisiún Aontaithe, an cúigiú ceann, oifig a choimeád sé go dtí an 31 Nollaig 1991. 
Tar éis dó a bheith éirithe as na Náisiúin Aontaithe, bhí sé san iomaíocht in aghaidh Alberto Fujimori agus é ag déanamh iarracht neamh-rathúil oifig an Uachtaráin i bPeiriú a bhaint amach sa bhliain 1995.
Is é de Cuéllar an tIar-Ard Rúnaí is sine atá fós beo.


Scoláire sa léann Ceilteach ab ea Robin Flower (nó Bláithín mar ab fhearr aithne air sa Ghaeilge) (1881 - 1946). I Leeds Shasana a rugadh é; in Ollscoil Oxford a cuireadh oideachas air. Nuair a bhí sé fostaithe i Músaem na Breataine bhí baint aige le catalógú lámhscríbhinní Gaeilge. Chaith sé cuid mhaith dá shaol ag gabháil do chultúr na mBlascaodaí, ar chósta Chontae Chiarraí, agus is eisean a spreag roinnt de na hoileánaithe a chuid cuimhní cinn a bhreacadh síos ar phár. Thiontaigh sé "An tOileánach" le Tomás Ó Criomhthainn go Béarla, faoin teideal "The Islandman" (1929), mar aon le "Seanchas ón Oileáin Tiar" (saothar a scríobh sé féin) faoin teideal "Lore of the Western Isle" (1956). Chuir sé roinnt scéalta le Peig Sayers á bhfoilsiú ar an iris Béaloideas. Saothair eile a tháinig óna pheann is ea "The Great Blasket" {1924} agus "The Western Island or the Great Blasket" (1945).



Réabhlóidí Éireannach ab ea Conchur "Conn" Ó Colbaird, () (19 Deireadh Fómhair 1888 – 8 Bealtaine 1916). Cuireadh chun báis é i bPríosún Chill Mhaighneann sa bhliain 1916 mar phionós don pháirt a ghlac sé in Éirí Amach na Cásca, ceannairc in aghaidh na Sasanach in Éirinn.
As Áth an tSléibhe i gContae Luimnigh dó, chláraigh sé le Fianna Éireann agus é ag obair le Pádraig Mac Piarais ag Scoil Éanna i mBaile Átha Cliath. Sa bhliain 1913, bhí sé i measc na céad daoine a chuaigh isteach in Óglaigh na hÉireann, agus níorbh fhada go raibh sé ina bhall de Bhráithreachas na Poblachta chomh maith. Lámhachadh é in éineacht leis na ceannairí eile nuair a theip ar an éirí amach.
Tá an stáisiún traenach i Luimneach agus Bóthar Con Colbert i mBaile Átha Cliath ainmnithe in ómós dó. 

Cathair Iosraelach is ea Dimona (Eabhrais: דִּימוֹנָה‎). Tá sé suite sa Ghaineamhlach Negev, 36 ciliméadair (22 míle) taobh theas don Beersheba agus 35 ciliméadair (22 mi) taobh thiar den Mhuir Mharbh taobh thuas den Gleann Arava sa Cheantar Theas Iosraelach. An comhaireamh daonra ag deireadh 2007 ná timpeall 33,600.

Ailt faoin Iosrael atá anseo.

Project:Lárionad comhphobail

Bhí aithne ag na Gaeil ar an leagan Laidine den Scrioptúr Naofa ón uair a tháinig an Chríostaíocht go hÉirinn sa chúigiú haois, ach ní raibh aon leagan Gaeilge den Bhíobla ann go dtí deireadh na séú haoise déag, tráth ar bheartaigh an Eaglais Bhunaithe an Tiomna Nua a aistriú. 
Ullmhaíodh cló-aghaidh Ghaelach chuige seo agus ba é Seán Ó Cearnaigh a d’úsáid í chun Aibidil Gaoidheilge agus Caiticiosma a phriontáil. Eisean agus beirt chléireach eile, Nioclás Bhailís agus Fearganainm Ó Domhnalláin, a chuir tús leis an obair aistriúcháin féin, ach ba é Uilliam Ó Domhnaill, a bhí le bheith ina Ardeaspag ar Thuam ina dhiaidh sin, a chuir an obair i gcrích agus a d'fhéach chuige gur foilsíodh an leabhar. Maítear go bhfuil an leagan Gaeilge seo den Tiomna Nua bunaithe ar an mbuntéacs Gréigise, rud a thugann léamh mionchruinn an téacs le fios chomh maith. Chuaigh an Domhnallach go Londain chun cóip den leabhar a bhronnadh ar Eilís I, ach ní fios ar tugadh an leabhar di sular shíothlaigh sí.
Sna 1630í, i ndiaidh do William Bedell é a spreagadh chun oibre, chrom Muircheartach Ó Cionga ar an Sean-Tiomna a aistriú ó Bhéarla go Gaeilge, agus é i dtuilleamaí Bhíobla Shéamais mar bhuntéacs. Cé gur cailleadh Bedell sula ndeachaigh an leagan seo i gcló, níor ligeadh an saothar i ndearmad. Thug Denis Sheridan agus Henry Jones don iar-Íosánach Andrew Sall é. In Oxford a bhí cónaí ar Sall, ach d’fhill sé ar Éirinn nuair a d’iarr Robert Boyle air cuidiú le haistriú na scrioptúr go Gaeilge. D’íoc Boyle as Tiomna Nua Uí Dhomhnaill a chur in athchló agus scríobh Sall réamhrá i mBéarla don leabhar seo a bhí bunaithe ar an mbrollach i dTiomna Nua Fraincise na Jansenach. Cé gur scoláirí Éireannacha ó Choláiste na Trionóide a scríobh an Tiomna Nua seo (an dara leagan Gaeilge) is i Londain a foilsíodh é, in 1682. Robert Everingham a d’fhoilsigh é, agus baineadh úsáid as cló-aghaidh nua Ghaelach a d’ullmhaigh Joseph Moxton. Trí bliana ina dhiaidh sin d’fhoilsigh Everingham an leagan Gaeilge den Sean-Tiomna agus arís, is i mBaile Átha Cliath a scríobhadh agus i Londain a foilsíodh é. Ba é Aodh Ó Raghallaigh, scoláire Éireannach a d’fhostaigh Boyle, a chuir an Sean-Tiomna agus an Tiomna Nua in eagar faoi aon chlúdach amháin sular cuireadh i gcló iad. Bhí na hApacrafa i leagan Bedell ach ó tharla gur Phiúratánach é Boyle, chuir sé in aghaidh a bhfoilsithe. 
Sa bhliain 1690 réitigh agus d’fhoilsigh Robert Kirk eagrán de Thiomna Nua Uí Dhomhnaill agus de Shean-Tiomna Bedell sa chló Rómhánach; Boyle a d’íoc as arís. Bhí sé beartaithe an leabhar seo a úsáid in Albain, ach níor thuig na hAlbanaigh an cineál Gaeilge a bhí ann. (Níor tiontaíodh an Bíobla ina iomláine go Gaeilge na hAlban roimh an mbliain 1801.)
Cuireadh Bíobla Uí Dhomhnaill agus Bedell i gcló arís agus arís eile le linn na naoú haoise déag agus is mór an úsáid a bhain na Caitlicigh féin as. D’athchóirigh Earnán de Siúnta aistriúchán Uí Dhomhnaill agus foilsíodh i mBaile Átha Cliath é sa bhliain 1952. Thar cionn Eaglais na hÉireann rinne Cosslett Ó Cuinn aistriúchán úr ar an Tiomna Nua ón nGréigis agus ón "Standard Revised Edition" agus foilsíodh sa bhliain 1970 é. 
Faoi stiúir Phádraig Uí Fhiannachta, foilsíodh i Má Nuad sa bhliain 1981 an chéad aistriúchán Caitliceach den Bhíobla ina iomláine (na leabhair Dheotracanónta san áireamh) ó na bunteangacha inar scríobhadh é.

Amharclann náisiúnta na Gaeilge í Taibhdhearc na Gaillimhe (nó 'an Taibhdhearc' mar is fearr aithne uirthi). Bunaíodh i nGaillimh sa bhliain 1929 í, agus tá sí suite ar an tSráid Láir i gcathair na Gaillimhe ó shin i leith. Is é Earnán de Blaghd, an tAire Airgeadais in 1927 a thoil deontas a thabhairt chun go mbunófaí an amharclann an chéad lá riamh.
Seanfhocal Ghaeilge is ea an 'Taibhdhearc', atá comhdhéanta de 'taibhsiúil' agus 'dearc'; 'radharc' nó 'áit dhraochtúil' is ciall leis dar le suíomh gréasáin na hamharclainne féin. Maítear freisin gur úsáideadh an focal i ngluais i seancháipéis Laidine a scríobhadh in Éirinn, ag déanamh tagairte do 'teatram' ('amharclann').
Ba é Micheál Mac Liammóir céad stiúrthóir na hamharclainne agus is iomaí sin léirthóir agus aisteoir mór le rá a thosaigh ar a bheith ag obair sa drámaíocht sa Taibhdhearc, leithéidí Siobhán Mc Kenna, Michael Lally, Frank Dermody, Walter Macken, Caitlín Maude. Ar áireamh sna drámadóirí ar léiríodh a chuid drámaí san amharclann tá Eoghan Ó Tuairisc, Mairéad Ní Ghráda, Criostóir O'Flynn, Breandán Ó Beacháin, agus Antaine Ó Flathartha. Ó bhí na 1960í ann, tá dlúthbhaint ag Seán agus Máire Stafford leis an Taibhdhearc. 
Mar aon le nuadhrámaíocht Ghaeilge, léirítear sa Taibhdhearc drámaí a aistrítear go Gaeilge ó go leor leor teangacha, chomh maith le ceoldrámaí agus geamaireacht.

Is polaiteoir Rómánach é Emil Boc (rugadh 6 Meán Fómhair, 1966). Príomh-aire na Rómáine is ea é.
Rugadh Boc i Răchiţele i gContae Cluj. Tá sé pósta agus tá beirt iníonacha aige. 
Toghadh Boc mar uachtarán an Pháirtí Dhaonathaigh Liobrálaigh sa bhliain 2003. Toghadh é mar mhéara Cluj-Napoca sa bhliain 2004. Roghnaigh an t-uachtarán, Traian Băsescu, Boc mar phríomh-aire agus thogh Parlaimint na Rómáine é mar phríomh-aire nua na tíre ar 22 Mí na Nollag, 2008.

'Sí an Ghlóir ná paidir Críostaíoch a chumadh i dtús i nGréigis ("Δόξα ἐν ὑψίστοις Θεῷ") agus a aistríodh go luath go Laidin ("Gloria in excelsis Deo"). Úsáidtear í go forleathan i ndeasgnátha Críostaíochta.

Is polaiteoir Rómánach é Traian Băsescu (4 Mí na Samhna 1951-). Uachtarán na Rómáine ab ea é. Bhí sé mar mhéara ar Bhúcairist ó 2000 go 2004 agus ansin bhuaigh sé toghchán uachtaránachta 2004.

