Szécsmező, (1899-ig "Szécs-Polyánka", ) község Szlovákiában az Eperjesi kerületben a Varannói járásban.
Varannótól 12 km-re délre fekszik.
1272-ben említik először, de területén már évezredekkel ezelőtt is éltek emberek. Ezt bizonyítja az itt megtalált hatezer éves női alakot ábrázoló szobrocska és számos cserépmaradvány.
Zemplén vármegye monográfiája így ír a község történetéről: "Szécsmező, előbb Szécspolyánka. Hajdan Zécs és Polyanka néven két község volt s a Polyánkai Csapyak fészke. 1419-ben Fodor Miklóst iktatják némely részeibe. 1469-ben a Csebieknek is van itt részük, de a birtok nagyobb fele a Csapyaké. 1479-ben a Körtvélyesi Fodor család is előtűnik a két község birtokosai között. 1495-ben a Sztrithei család kap itt részeket. Az 1598-iki összeírás Soós Istvánt és Csapy Ferenczet említi. 1692-ben Pethő Zsuzsánna is kap itt részt. Ezután a Bocskayaké lesz, majd Barkóczy Ferencz kap rá királyi adományt s most is gróf Hadik-Barkóczy Endrének van itt nagyobb birtoka. Az 1831-iki kolera itt is megkövetelte a maga áldozatait s lakosai lázadásra késztette. Két temploma közül a görög katholikus 1853-ban s a római katholikus 1872-ben épült. Ide tartoznak Bukovina-, Csereparnya- és Hucsava-erdők. A falunak 250 háza van. Tótajkú, nagyobbára róm. kath. vallású lakosainak száma 1272. Postája, távírója és vasúti állomása Parnó." 
Vályi András szerint "Szécs Polyánka. Tót falu Zemplén Vármegyében, földes Ura Gr. Barkótzy Uraság, lakosai katolikusok, és egygyesűltt ó hitüek, fekszik n. k. Kolcs Hoszszúmezőhöz 1, é. Szacsurhoz is 1 órányira, térséges, és hegyes határja három nyomásbéli, melly gabonát, és zabot terem, erdeje van, szőleje nints, malma is jó vagyon, 114piatza Kassán öt mértföldnyire." 
Fényes Elek szerint "Polyánka (Szécs), tót-orosz falu, Zemplén vmegyében, Parnó fil., 762 romai, 288 g. kath., 11 evang., 8 zsidó lak. Kastély. 1250 hold szántóföld s erdő. F. u. gr. Barkóczy. Ut. p. Vecse.
A trianoni békeszerződésig Zemplén vármegye Gálszécsi járásához tartozott.
1910-ben 1395, többségben szlovák lakosa volt, jelentős magyar kisebbséggel.
2001-ben 2642 lakosából 2602 szlovák és 22 cigány volt.
2011-ben 2728 lakosából 2634 szlovák és 15 cigány volt.

Tapolybánya (1899-ig "Tót-Jesztreb", ) község Szlovákiában az Eperjesi kerületben a Varannói járásban.
Varannótól 8 km-re északnyugatra a Tapoly bal partján található.
A település a 13. században, de lehetséges hogy már előbb keletkezett. 1363-ban említik először, a csicsvai uradalomhoz tartozott. 1600-ban 13 jobbágyháza, evangélikus temploma és lelkészsége volt. 1715-ben 8, 1720-ban 9 háztartása adózott. 1828-ban 49 házában 364 lakos élt. 1831-ben a falut súlyos kolerajárvány sújtotta, lakói részt vettek a járványt követő felvidéki parasztlázadásban. 1900-ban 321 lakosa volt.
Vályi András szerint "Tót Jesztreb. Tót falu Zemplén Várm. földes Ura Sulyovszky, és több Urak, lakosai elegyesek, fekszik Toplya vize mentében, Varannóhoz nem meszsze, határja 3 nyomásbéli, erdőjök tsekély, földgye az őszit nehezen, a’ tavaszi vetést pedig könnyebben termi." 
Fényes Elek szerint "Tót-Jesztreb, tót falu, Zemplén vmegyében, a Tapoly vize déli oldalán, ut. p. Eperjes. Van itt 15 6/8 urbéri telek, 16 zsellér, mintegy 200 hold majorsági föld, 400 hold bikkes erdő, és 100 hold müveletlen térség. Földje 1 1/3 részben a Tapoly völgyében jó; a dombokon ellenben kopár, sovány. Lakja 70 romai, 190 görög kathol., 60 evang., 70 zsidó, r. kath. fiók-templommal. Birják gr. Forgách család és Vladár Tamás." 
Zemplén vármegye monográfiája szerint "Tapolybánya, azelőtt Tótjesztreb. Tapoly völgyi tót kisközség 57 házzal és 321, nagyobbára gör. kath. vallású lakossal. Postája Sókút, távírója és vasúti állomása Varannó. Hajdan a mogyorósi vár, illetőleg a varannai uradalom tartozéka volt s már 1363-ban a Rozgonyiak voltak az urai. Egyébiránt a mogyorósi várbirtokok sorsában osztozott. Az újabb korban a Keczer, Almásy, Fáy, Károlyi, Berthóty, azután a Vladár s a gróf Forgách családok lettek az urai. Most nincs nagyobb birtokosa. Az 1663-iki pestis s az 1831-iki kolera ide is ellátogatott s lakosai részt vettek a pórlázadásban. 1893-ban az árvíz okozott itt nagy károkat. Római katholikus temploma a XVIII. század elején épült." 
A trianoni békeszerződésig Zemplén vármegye Varannói járásához tartozott.
1910-ben 316, túlnyomórészt szlovák lakosa volt.
2001-ben 390 lakosából 389 szlovák volt.
2011-ben 449 lakosából 327 szlovák és 117 cigány volt.

Tapolybeszterce, (1899-ig "Tapolybisztra", ) község Szlovákiában az Eperjesi kerületben a Varannói járásban.
Varannótól 20 km-re északnyugatra a Tapoly jobb partján található.
A régészeti leletek tanúsága szerint területén már a kőkorszakban is éltek emberek. A mai település valószínűleg soltész általi betelepítéssel a 14. század első felében keletkezett. Első írásos említése 1312-ből származik, a Tapolytól északra fekvő része a sárosi uradalom, a pataktól délre fekvő része a sóvári Soós család birtoka volt. Templomát is a Soós család építtette a 14. században. Az 1427. évi dézsmajegyzék szerint 20 adózó háztartása volt. Az akkor Szent Antal tiszteletére szentelt templomot 1438-ban említi oklevél. Utánuk a 17. század elején a Keczer családé, akik az Aba nemzetség leszármazottai voltak. Vizimalmát a 16. század második felében említik. 1600 körül a templom az evangélikusok kezére került és csak 1722-ben kapta vissza a katolikus egyház. 1600-ban a14 jobbágyház állt a faluban. 1715-ben 5, 1720-ban 6 adózója volt a községnek. 1828-ban 37 házában 288 lakos élt. 1831-ben lakói részt vettek a koleralázadásban. 1869-ben már 3 malom működött a községben. 1900-ban 656 lakosa volt.
Vályi András szerint " BISZTRA. Tót falu Sáros Vármegyében, birtokosai Dessőfy, és más Uraságok, lakosai katolikusok, fekszik Hanusfalván alól, mellynek filiája, tapoly vize partyán, nap keletről a’ közelebb lévő hegyekböl le folyó patak hasíttya, napkeletre Zemplén, napnyugotra pedig Sáros Vármegyéhez tartozik, földgye termékeny mellynek egy nyomása jobb miveltetést kiván, réttyeinek némelly része sárjút is hoz, legelője, és fája elég, szükséges piatzozása sints meszsze, első Osztálybéli." 
Fényes Elek szerint " Bisztra, két részre osztott tót falu, Zemplén és Sáros vgyében, a Hermányi hegyekből lefolyó patak mentiben, melly itt szakad a falu alatt hempelygő Tapolyba, ut. post. Eperjestől 3 órányira. Van itt 315 római, 120 görög kath., 238 evang., 83 zsidó, synagóga, Szeghy Istvánnak, Ferencznek, Trsztyánszky Illésnek, és özv. Oláh Sándornénak csinos kőházuk, egy savanyuvizforrás, igen számos korcsma, s 20 öles hid a Hermányból lefolyó árkon keresztül. Határa hegyes völgye, s a Zempléni oldalon kiterjedése 1800 hold, mellyből 6 2/8 telek után urbéri szántó 150 h., rét 40 h., majorsági szántó 700 h., rét 100 h., kivágott erdő 700 hold. Földje sovány s főleg zabot terem. A fenemlitett birtokosokon kivül birnak még itt Bertóty Jakab örök. Hevesy András." 
A trianoni békeszerződésig Sáros vármegye Girálti járásához tartozott. Ma gazdasági jelentőségét a cementgyára adja.
1910-ben 601, többségben szlovák lakosa volt, jelentős magyar kisebbséggel.
2001-ben 2650 lakosából 2504 szlovák és 126 cigány volt.
2011-ben 2669 lakosából 2313 szlovák és 305 cigány volt.

Tapolyhanusfalva () város Szlovákiában, az Eperjesi kerületben, a Varannói járásban.
Varannótól 23 km-re északnyugatra fekszik.
II. András király 1212-ben kelt adománylevelében a sárosi uradalom déli részét az Aba nemzetségnek adta. Ezen a területen valószínűleg a 14. század elején keletkezett a település, mely nevét betelepítő soltészáról, egyben első bírájáról Hanusról kapta.
A hanusfalvi uradalmat 1317-ben, magát a települést 1332-ben említik először "villa Hanusfalva" néven. A név eredete más magyarázat szerint a Johannita lovagrend nevéből is származhat, hiszen a települést 1355-ben "villa Johannis" alakban is említik. Károly Róbert király vásártartási joggal ruházta fel. 1346-tól háromszáz évig a Sós család birtoka. Egykor élénk kereskedőváros, melynek a 17. század elején már gimnáziuma is volt. A 16. század végére a település már a közepes nagyságú városok közé tartozott. Vásárait a Szentlélek eljövetele, Szent Kozma és Damján, valamint a Mindenszentek ünnepe alkalmával tartották. 1635-től még három vásárt engedélyeztek számára, melyeket a Három királyok, Szent Tibercia vértanú és Szent László király ünnepén tartottak. A középkorban lakói főként mezőgazdasággal, később kézművességgel, például kovácsmesterséggel, cipészmesterséggel foglalkoztak. A várost 1831-ben súlyos kolerajárvány sújtotta, melyet a Felvidék keleti részére kiterjedő parasztfelkelés követett. A század elején a Tapolyra 90 m hosszú fahíd épült, mely a második világháborúban semmisült meg. A 19. század végére Tapolyhanusfalva a Tapolyvidék közigazgatási központja, főszolgabírói hivatalának székhelye lett.
Vályi András szerint " HANUSFALVA. Mező Város Sáros Várm. földes Urai több Urak, lakosai katolikusok, és evangelikusok, fekszik Eperjeshez két mértföldnyire, ’s az Uraságnak kastéllyával díszesíttetik, első Károly alatt MCCCXXXIIben nyerte szabadságát; egy része határjának tsekély, a’ többi jó, réttyei hasznosak, legelője, és mind a’ két féle fája elég, vásárjai is esnek, piatza helyben, és Eperjesen." 
Fényes Elek szerint " Hanusfalva, (Hanusowcze), tót mv., Sáros vmegyében, a Tapoly völgyében, Eperjeshez keletre 2 mfldnyire: 387 kath., 540 evang., 2 ref., 265 zsidó lak. Kath. és evang. szentegyház. Synagóga. Két kastély. Több uri lakház. Határa termékeny; rétjei igen jók; vásárai népesek; lakosai közt sok timár, csizmadia és gubás találtatik. F. u. gr. Dessewffy Sámuel, Jékelfalusy, Péchy, s m. t.
A 20. század elején lakosságának száma elérte az 1200 főt, a városban postahivatal, három felekezeti iskola, két templom és plébánia, valamint zsinagóga állt. A trianoni békeszerződésig Sáros vármegye Girálti járásához tartozott.
1910-ben 1267, többségben szlovák lakosa volt, jelentős magyar és német kisebbséggel.
2001-ben 3582 lakosából 3045 szlovák és 511 cigány volt.
2011-ben 3741 lakosából 2961 szlovák és 641 cigány volt.

A Falstaff Giuseppe Verdi vígoperája három felvonásban, hat képben. Szövegkönyvét Arrigo Boito írta Shakespeare "A windsori víg nők" és "IV. Henrik" című színműveinek alapján. Ősbemutatójára a milánói La Scala operaházban került sor 1893. február 9-én. A magyar operaház 1927. május 12-én mutatta be.
Giuseppe Verdi közel 80 esztendős volt, amikor utolsó színpadi művét, "Falstaff" című vígoperáját komponálta. A maestro sok évi szünet, környezete sok megszokott tagjának elvesztése után vette ismét kezébe a tollat, azzal az elhatározással, hogy ezúttal csupán a maga örömére, szórakozására dolgozik. A művön 1889 nyarán kezdett dolgozni, s az 1893 tavaszi milánói bemutató után néhány változtatást hajtott végre rajta, így került színre Rómában. (A komponálás ideje alatt volt a "Parasztbecsület", a "Bajazzók" és a "Manon Lescaut" premierje.)
A vígopera gondolata majdnem fél évszázadon át foglalkoztatta a zeneszerzőt, elsősorban Rossini egyik kijelentése miatt, melyben Verdit képtelennek találta vígopera komponálására. A bemutatón a Falstaff nagy sikert aratott és a siker egyre növekedett, midőn a bemutató együttese staggioneként bejárta vele Olaszországot, később Európa nagy városait.
Sir John Falstaff két gazdag polgárasszonynak, Alice Fordnak és Meg Page-nek udvarol egyazon időben. Mindkettőnek ugyanazt a szerelmeslevelet küldi el, reménykedve, hogy erszényét majd feltöltheti pénzükkel. Szolgáit már hosszú ideje nem fizette. Doktor Cajus megvádolja a szolgákat, hogy meglopták őt, válaszként Falstaff kidobja. De amikor a két szolga, Bardolfo és Pistola nem vállalják, hogy kézbesítik a szerelmesleveleket, Falstaff dühösen elkergeti őket és a leveleket az apródjára bízza.
Alice és Meg megkapták és meg is mutatták egymásnak a leveleket. Mrs. Quicklyvel közösen tervet szőnek, hogy az arcátlan lovagot megleckéztessék. Közben a féltékeny Ford is tudomást szerez a levelekről és elhatározza, hogy álnéven felkeresi Falstaffot és kipuhatolja az igazságot. Ezzel szemben Alice-nak az a terve, hogy légyottra hívja Falstaffot és alaposan megszégyeníti.
A szolgák visszatérnek Falstaffhoz. Megérkezik Mrs. Quickly ism és átadja Alice Ford meghívását. A lovag boldog. Megérkezik Fontana álnéven Ford is, aki megkéri, hogy hódítsa meg számára Alice-t. Falstaff eldicsekedi, hogy még aznap várja őt Alice, amin a féltékeny Ford rettenetesen feldühödik.
Mrs. Quicly bejelenti Falstaff érkezését. Alice jól mulat a lovag udvarlásán, de váratlanul hazaérkezik Ford. Falstaffot gyorsan a ruháskosárba rejti. Ford és emberei átkutatják a házat, de csak Annuskát találják Fenton karjaiban. Mivel Ford a lányát Doktor Cajushoz akarta feleségül adni, kidobja Fentont a házból. Miközben ismét Falstaff keresésére indul, az asszonyok a ruháskosarat, benne a lovaggal a Temzébe dobják.
A szerencsétlen kimenetelű szerelmi kaland után Falstaff a polgári világot kicsinyességgel és tisztességtelenséggel vádolja. Megérkezik Mrs. Quickly egy újabb üzenettel Alice-tól, aki a parkban várja majd a tölgyfánál. Ford és barátai kihallgatják a beszélgetést és elhatározzák, hogy példásan megbüntetik a lovagot. Ford odaígéri Cajusnak a lányát, Alice viszont támogatja Annuska és Fenton szerelmét. Falstaff fekete vadásznak öltözve megy el a találkozóra. 
Pontosan éjfélkor Falstaff a találkozó helyszínére érkezik. Az asszonyok Fentont barátcsuhába öltöztetik, hogy Ford és Cajus tervét keresztülhúzzák. Falstaff és Alice találkozóját Meg szakítja félbe, aki óvja őket a közeledő szellemseregtől. A szellemek és boszorkányok példásan megbüntetik Falstaffot. Doktor Cajus elé egy hamis menyasszonyt hoznak. Annuska a barátcsuhás Fentonnal jelenik meg, akit Ford Cajusnak hisz, és áldását adja a házasságukra. Amikor kiderül a turpisság, a becsapott Doktor Cajus és Ford felháborodik. Csak Falstaff vág jó képet a dologhoz, annál is inkább, mert hivatalos az esküvőre. Falstaff végszavával ("A földön minden móka és játék") a játék minden résztvevője egyetért.

A Cirque du Soleil (francia név, magyarul: "A Nap Cirkusza", angolul: "Circus of the Sun") egy montréali székhelyű cirkusz, melyet az tesz egyedülállóvá, hogy nem folyamodik állatszámokhoz, viszont nagyban támaszkodik mozgásművészek, akrobaták, zsonglőrök, légtornászok és a komikusok munkájára.
1980-ban a társulat "Les Échassiers" néven turnézott. A kezdeti pénzügyi nehézségeket legyőzve, 1984-ben Guy Laliberté és Daniel Gauthier megalapították a Cirque du Soleil-t. Első műsoruk a "Le Grand Tour du Cirque du Soleil" már sikeresen futott.
Ezt követően nem volt számukra megállás, Laliberté több előadást tervezett, amikbe meghívta a legjobb artistákat a világ minden tájáról. Műsorait élő zenével egészítette ki. A nyereséges előadások 1990-ben lehetővé tették, hogy ötleteit meg is valósítsa.
A cirkusz gyorsan bővült, az 1990-es és 2000-es években futó show-műsorok több mint városban voltak láthatók. Minden kontinensen jártak, az Antarktiszt leszámítva. Ekkor a cég mintegy 4000 embert foglalkoztatott, több mint 40 országból és árbevétele meghaladta a 810 millió eurós összeget.
Tehetségüket és sikerüket mindenhol elismerték. Felléptek magán és céges rendezvényeken is, köztük a 2007-es Super Bowlon és az Oscar-díjátadókon.
Számos díjat és kitüntetést kaptak, köztük egy Bambi-díjat 1997-ben, három Gemini-díjat, négy Emmy-díjat, és csillagot a kanadai és a hollywoodi Walk of Fame-en.
A társulatot 1984-ben Guy Laliberté és Daniel Gauthier alapította.
A Cirque du Soleil eredetileg csak egy egyéves projektnek indult, a tervek szerint 13 héten keresztül 11 városban vendégszerepeltek volna Kanada Québec tartományában. az első év tele volt nehézségekkel, pl. a sátort is kölcsönözniük kellett.
A problémák csak átmenetiek voltak, a "Le Grand Tour du Cirque du Soleil" már sikeres volt. Miután csak dollár maradt a bankban, Guy Laliberté a kanadai kormánytól kért segítségét a második év finanszírozására. Míg a szövetségi kormány lelkes volt az ötlet hallatán, addig a Québec tartományi kormánya ellenállt.
Miután sikerült megszerezni a második évi finanszírozást a kanadai kormánytól, Laliberté a Cirque du Soleil műsorát utcai előadók produkcióival újította. Felkérte Guy Caront, a Nemzeti Cirkusz Iskola vezetőjét, hogy legyen a Soleil művészeti vezetője. Ezután Laliberté és Caron az erős érzelmi zenére helyezte a hangsúlyt, amit az előadás elejétől a végéig a zenészek élőben adtak elő. Követték továbbá a moszkvai cirkusz módszereit, miszerint a produkciók egy-egy történetet mesélnek el. Az előadók helyett a műszaki személyzet cserélte ki, hordta be a kellékeket a színpadra úgy, hogy az átrendezés ne zavarja meg a történetet.
Mindezek mellett, a Soleil mégis a egyik legfontosabb dologban tér a megszokott, hagyományos cirkusztól, ugyanis nem szerepeltet semmilyen állatot a porondon. Ennek legfőbb oka az, hogy az állatszámok hiányában, a közönség jobban értékeli az emberi teljesítményeket.
1986-ban, a cég ismét komoly pénzügyi bajban volt. A 1985-ben Torontóban léptek fel, amikor a jegyek csak 25%-át tudták eladni. Ekkor a cirkusz egyik társalapítója, Gilles Ste-Croix, kétségbeesettségében egy majom-jelmezben sétált át Toronto belvárosán. A reklámfogás nem igazán jött be.
Azonban, számos tényező megakadályozta a vállalat csődbe jutását. A Desjardins Group, a Cirque du Soleil akkori pénzügyese, felfedezett további dollárt a számlájukon. Québec kormánya pedig már önként, elegendő pénzt adott a Soleilnek, a további egyéves fennmaradásra.
1987-ben, miután a Cirque du Soleil újra Laliberté kezébe került, a társulat a pénzügyi nehézségek ellenére a Los Angeles-i Művészeti Fesztiválon léptett fel. A fesztiválon, a műsor mégis nagy sikert aratott, és ezzel felkeltette a szórakoztatás (más műfajainak) vezetőinek érdeklősét, beleértve a Columbia Pictures figyelemét is.
1988-ban, Guy Caron elhagyta a társaságot. Helyére, a művészeti vezető pozícióra Laliberté Gilles Ste-Croix-t kérte fel, aki beleegyezett. Normand Latourelle volt ekkor a társaság harmadik tagja. Ez a triumvirátus csak hat hónapig tartott, miután a belső ellentétek miatt Laliberté felvásárolta Latourelle részét. Így 1989 végére a Cirque du Soleil ismét a hiányban szenvedett.
1992 óta (1995, 2000, 2001 és 2004 kivételével) minden évben egy teljesen új műsort mutatnak be. Jelenleg 16 előadás fut. A turnék során a következő előadásokat láthatja a közönség, 3 fajta helyszínen:
A Cirque du Soleilnek külön csapata van céges és magánesemények fellépéseire, amely csak ezeket a rendezvényeket koordinálja.
A Cirque du Soleil 2007. október 30-án és 31-én lépett fel először hazánkban "Delirium" című műsorukkal, és a nagy sikerre való tekintettel a show 2008. február 29-én, és 2008. március 1-jén ismét látható volt Budapesten, a Papp László Budapest Sportarénában. 2010 decemberében a "Saltimbanco" című előadásukkal látogattak Budapestre. 2012-ben négy napot vendégszerepeltek Magyarországon, május 17-től május 20-ig. Ekkor az egyik legsikeresebb műsorukat, az "Alegriát" mutatták be. 2013. február 5-én és 6-án a Michael Jackson munkásságát feldolgozó "" című műsorukkal jártak hazánkban. 2015. február 13. és 15. között a "Quidam" produkciójukat hozták el a magyar fővárosba. 2017-ben a magyar közönség a "Varekai"-t ismerhette meg, amit május 12. és 14. között öt alkalommal adtak elő a Sportarénában.
A Cirque du Soleil (kivételesen ugyanezen név alatt publikált) zenéi semmiben sem hasonlítanak a hagyományos cirkuszban megszokott dallamvilághoz. A világzene, a tangó, az experimentális zene, a new age, a new wave, vagy a pop rock között mozogva a "René Dupéré" és "Benoît Jutras" komponálta zenék legalább annyira elbűvölők, andalítók, mint dinamikusak. A Cirque du Soleil minden előadását egyfajta jellemző zenei „stílus” kíséri: a "Dralion"t különféle dobok uralják, az "Alegriá"ban a harmonikáé és a hegedűé a főszerep, a "Zumanity" alaphangzását a szaxofon és a zongora határozza meg (stb.), attól függően, hogy az előadás milyen hangulatot követel.
René Dupéré "Alegria" című dalára írt magyar szöveget Geszti Péter, melyet Oláh Ibolya adott elő "Magyarország" címmel.
2009-ben, miután edzés közben leesett a trambulinról a cég egyik montréali létesítményében, belehalt fejsérülésébe Olekszandr Zsurov 24 éves ukrán előadóművész.
2013. június 29-én Sarah Guyard-Guillot francia akrobata és kötéltáncos a cirkusz "Kà" című előadás végéhez közeledve zuhant le egy drótkötélről a las vegasi MGM kaszinó színpadán. Szemtanúk szerint a nő lába megcsúszott a kötélen, elvesztette az egyensúlyát és lezuhant. A társulat akrobatái biztosítókötéllel dolgoznak, de Guyard-Guillot derekáról az valahogy kioldódott, így a nő egyenesen a színpad mögötti árokba zuhant. A közönség tagjai először azt hitték, amit látnak, az az előadás része, de később rádöbbentek, hogy tragédia történt. A műsort a baleset után pár másodperccel leállították. Guy Laliberté, a Cirque du Soleil alapítója egy közleményben fejezte ki megrendülését az artista halála miatt. Ez volt az első halálos baleset a cirkusz 30 éves történetében. Az előadást egy időre felfüggesztették, majd július 16-án – a halálos produkció helyett másikat beiktatva – folytatták.
2013. november 1-én, helyi idő szerint péntek este, a "Zarkana" című műsor közben leesett a halálkerékről, és megsérült a társulat egyik légtornásza, Las Vegasban, az Aria kaszinó színpadán. Szemtanúk szerint a férfi megcsúszott, és leesett a kerékről. Az előadást félbeszakították, és az akrobatát kórházba szállították.
A rendkívül népszerű Cirque du Soleil számos alkalommal vesz részt a világ minden táján különféle rendezvényeken, illetve televíziós műsorokban.
Ezen túlmenően Guy Laliberté segítséget kívánt nyújtani a nehéz anyagi helyzetben lévő, hátrányos helyzetű gyermekeknek, ezért egyes előadások bevételét teljes egészében a cirkusz iskolája kapja, visszaadva ezzel az önbizalmat a fiataloknak, újabb esélyt adva nekik.
Egyébként pedig minden fellépő ruhát, kiegészítőt, felszerelést, vagy eszközt a montreali székhelyen készítenek, mely a város különösen szegény negyedében található. Az épület egy egykori szeméttelepen épült fel, és újrahasznosítva a talaj kipárolgását energiát is termelnek.
Minden turnézó előadáshoz szükséges:

A 2006. évi téli olimpiai játékokon a síugrás versenyszámait Pragelatóban rendezték meg február 11. és február 20. között.
Két férfi egyéni és egy férfi csapatviadalt rendeztek. Egyéniben mind a normál- mind pedig a nagysáncon összemérték tudásukat a versenyzők, a csapatversenyt a nagysáncon rendezték.
A versenyeken 21 nemzet 79 sportolója vett részt.
A verseny nagy izgalmakat, és viszonylagos meglepetést hozott. Az első forduló győztese mindenképpen óriási meglepetésnek számít, hiszen az orosz Dmitrij Vasziljev vezetett az első ugrás után. Őt követte holtversenyben az esélyes Janne Ahonen és Thomas Morgenstern. Ám a második ugrás alaposan felborította az első sorozat sorrendjét, és a papírformát is. Az utolsó 4 ugró előtt minden bizonnyal kissé megváltoztak a szélviszonyok, így ők (Andreas Küttel, Morgenstern, Ahonen és Vasziljev) nem szóltak bele az érmek sorsába.
Ez a verseny is nagy izgalmakat, és meglepetést hozott. Az igazán esélyesnek számítók már első ugrásnál rontottak, így az első forduló után 2 osztrák (Kofler és Morgenstern) vezetett 2 norvég (Ljøkelsøy és Romøren) előtt. Aztán a második ugrás nagyon jól sikerült a kis sáncon győztes, norvég Bystøl-nek, aki ezzel felért a dobogóra. Ám a két osztrák hatalmas előnyét nem tudta ledolgozni, így ők végeztek az első két helyen, bár a sorrend megfordult. Tulajdonképpen a lehető legkisebb különbséggel nyert Thomas Morgenstern, hiszen mindössze egy tized ponttal előzte meg honfitársát. Andreas Kofler a második ugrásnál mutatott landolási bizonytalanságának köszönhette, hogy elvesztette az aranyérmet.
Az osztrákok némi meglepetésre, viszonylag magabiztosan gyűjtötték be ezt az aranyérmet. Az olimpiai előtt senki sem számított osztrák sikerre, de a azok után, hogy a nagysáncon két nappal korábban az arany- és az ezüstérmet is megszerezték, semmiképpen nem voltak esélytelenek. Már az első ugrások után is ők vezettek, és a második körben csak nőtt az előnyük. Egyedül a finn csapatnak mutatkozott esélye arra, hogy megszorongassa az osztrákokat, de ennél többre tőlük se futotta. A norvégok tetemes hátránnyal szerezték meg a bronzérmet, Ingebrigtsen ugyanis csak 116 métert produkált.

Tapolyhermány, () község Szlovákiában az Eperjesi kerületben a Varannói járásban.
Varannótól 24 km-re északnyugatra fekszik.
A község területe már a bronzkorban lakott volt, ezt bizonyítják az itt megtalált bronzkori leletek, melyek az i. e. 13. és 8. század közötti időből származnak. A falu a német jog alapján keletkezett egy Hermann nevű soltész általi betelepítés után a 14. század közepén, a lipóci uradalom része volt. Nevét soltészáról, egyben első bírájáról kapta. 1399-ben "Hermanvagasa" néven említik először, ekkor részben a sóvári uradalomhoz, részben a csicsvai váruradalomhoz tartozott. A patak jobb partján Zemplén vármegye területére eső rész a csicsvai uradalomé, a bal parton Sáros vármegye területére eső rész a sóvári uradalomé volt. 1438-ban már említést tesznek fatemplomáról is, mai kőtemploma is a 15. században épült. 1600-ban 12 jobbágyház, templom, plébánia, és iskola is volt a településen. 1715-ben 27, 1720-ban 16 adózója volt. 1787-ben 32 ház állt itt 248 lakossal, 1828-ban már 84 háza volt 612 lakossal. 1900-ban 531 volt a lakosok száma.
Vályi András szerint "Tapoly Hermány. Tót falu Sáros Várm. földes Ura Dezsőfy, és több Urak, fekszik Bisztra felett Tapoly víze mellett, Hanusfalvának filiája, földgye sovány, mind a’ két féle fája, és legelője elég van." 
Fényes Elek szerint " Hermány, (Hermanovcze), két részre osztott tót falu, Zemplén és Sáros vmegyében, a Simonka hegy tövében, ut. p. Eperjestől 3 órányira: 130 romai, 80 görög kath., 328 evang., 40 zsidó lakossal, kath. fiók-egyházzal. Határa hegyes völgyes annyira, hogy csupán egy kis darab rétje fekszik rónaságon; földje szerfelett sovány, és főleg zabot és burgonyát terem. A zempléni részen 15 6/8 telek után urbéri szántó van 450 h., rét 50 h., majorsági szántó 200 h., bikkes erdő 1500 hold. Patakja a hegyekről annyi köveket sodor le, hogy a falu utczáit is járhatlanná teszik, s a gazdák kertjeiken át járnak udvaraikba. E patakon van 3 szegény malom. Bujanovics Eduard urnak pedig hamuzsirfőző intézete van itt, sőt ezelőtt porczelánt is kezdtek égetni, de már ez megszünt. Emlitést érdemel a sárosi oldalon fekvő Oblyik hegye, melly tojásdad alakban egészen elszigetelve áll, teteje kősziklás, s délnyugoti részén felette meredek, s az itt költeni szokott sólyommadarak ivadékait, a gyermekek ki szokták szedni, egyik kőszikláról a másikra magukat köteleken bocsátván. A felső kősziklán, melly 12 személynyi asztal nagyságu lapos, az utolsó urvacsora bevésve ábrázoltatik, de mikor és ki által vésetett be, senki sem tudja. A már emlitett patakban pisztrangokat is fognak. Birják a falut. Bujanovics Eduard, gr. Dessewffy Ferencz, és Reviczkyek.
A trianoni békeszerződésig Sáros vármegye Girálti járásához tartozott. 1944-ben a falu támogatta a hegyekben harcoló partizánokat ezért szeptember 7-én a németek felgyújtották. A tragédiára emlékmű emlékeztet.
1910-ben 654, többségben szlovák lakosa volt, jelentős magyar kisebbséggel.
2001-ben 653 lakosából 651 szlovák volt.
2011-ben 701 lakosából 675 szlovák volt.

Joe Eszterhas (Csákánydoroszló, 1944. november 23. –) magyar származású amerikai forgatókönyvíró és producer.
Édesapja, Eszterhas István (1907) író volt, dr. Antal István államtitkár személyi titkára, majd miniszterelnökségi sajtóelőadó, egy színdarabját (Döbrönte kürtje) a Nemzeti Színház 1940-ben bemutatta. Édesanyja, Bíró Mária titkárnő volt. 1945-ben elmenekültek az országból, Joe Eszterhas menekülés közben született, a család egy ausztriai, náci hivatalnokok számára fenntartott búvóhelyen húzta meg magát két hónapig, melyet a németek menekülttábornak álcáztak. A háború végén egy másik menekülttáborba költöztek. 1950-ben egy amerikai pártfogó segítségével Amerikába hajóztak és Clevelandben telepedtek le. Joe apja a Katolikus Magyarok Vasárnapja című katolikus lapnál kapott szerkesztői állást. Anyja elméje elborult.
Joe Eszterhas a Ohioi Egyetemen tanult, de diplomát nem szerzett. 1974-ben a Rolling Stone magazinnál dolgozott. "Charlie Simson Apokalipszis" címen regényt adott ki, amit a Nemzetközi Könyv Díjra jelöltek. Az írásra felfigyelt egy ügynök és Eszterhast forgatókönyvírásra ösztönözte. Megbízták az Ö.K.Ö.L című film forgatókönyvével. A filmet Norman Jewison rendezte és a főszerepet Sylvester Stallone játszotta. A film megbukott. 1981-ben megkapta a "Flashdance" első változatának forgatókönyvét, ami átírásra szorult. Eszterhas tökéletesítette a könyvet, ami 1981-ben óriási sikert eredményezett a mozipénztárakban. A filmet Adrian Lyne rendezte. 1985-ben került a moziba a "Kicsorbult tőr" című Richard Marquand mozi, a film Esztehas ötletéből és írásából született, szintén hatalmas kritikai és közönségsikerrel járt. A következő munkái szerény elismeréseket értek el. 1989-ben megjelent a "Zenedoboz" című film Costa-Gavras rendezésében. A film a Berlini Nemzetközi Filmfesztiválon Arany Medve díjat vitt haza. Ugyanebben az évben a CAA ügynökséghez került. Hatfilmes megállapodást kötött az Universal Artists-al, darabonként 750 ezer dollárért. A következő évben az ICM ügynökséghez ment át, miután nézeteltérésbe került a CCA igazgatójával, Michael Ovitz-al. 1992-ben került a mozikba az "Elemi ösztön" című film, aminek megírásáért Eszterhas 3 millió dollárt kapott. Ez lett a legmagasabb összeg, amennyit egy forgatókönyvért kifizettek Amerikában. A film főszereplője Sharon Stone volt, és Paul Verhoeven rendezte. Ez a film hozta meg Eszterhas számára a világsikert és Hollywood egyik legbefolyásosabb forgatókönyvírójává vált. 1993-ban a "Sliver" című darabbal jött elő, ami már mérsékeltebb sikereket ért el szintén Sharon Stone főszereplésével. 1995-ben Paul Verhoven rendezésében megjelent a mozikban a "Showgirls" című film, aminek főszerepét Elizabeth Berkley játszotta el. A film megbukott. A forgatókönyv elnyerte az Arany Málna díjat a legrosszabb forgatókönyv kategóriájában. Ugyanerre a sorsra jutott a "Jade" című filmje is William Friedkin rendezésében.
Magyar vonatkozású forgatókönyve az 1997-es "Telling Lies in America", amelynek főszereplője egy magyar bevándorló fia "(Karchy Jonas)," és a 2006-ban bemutatott, az 1956-os forradalom 50. évfordulójára készített Szabadság, szerelem, amely a forradalom eseményeit mutatja be a melbourne-i olimpia vízilabda-csapata egyik tagjának magánéletén keresztül.
24 év házasság után elvált feleségétől és két gyermeke anyjától, Gerri Javortól, és elvette a magánál jóval fiatalabb Naomi MacDonaldot, akitől négy fiúgyermeke született. A mai napig vele él.
Egy időben erős dohányos és alkoholista volt, aminek következtében gégerákot kapott. Gégéje egy részét kioperálták, abbahagyta a dohányzást és az alkoholfogyasztást, végül meggyógyult.
"Hollywood Animal" című könyvében (New York, 2004) megírta, hogy annak idején szülei „kapcsolatban álltak az 1944-45-ös nyilas kormánnyal és segédkeztek a deportálásokban. Apja múltjának felfedezése elnémította Eszterhast.” – közli róla Merkler András.
Joe Eszterhas magyar származásához való viszonya meglehetősen ellentmondásos, érzelmeit egyfajta szeretet-gyűlölet jellemzi. 2008 szeptemberében a clevelandi Plain Dealernek adott interjújában úgy nyilatkozott, hogy büszke származására, a magyar talpraesettségre és a hősies 1956-os forradalomra. Ennek megfelelően részt vett a Szabadság, szerelem című film munkálataiban is. Ugyanakkor meglehetősen furcsának tűnik a következő kijelentése:
Egy clevelandi lapnak adott másik interjújában pedig így jellemezte a magyarokat:

Tapolyizsép, (1899-ig "Tót-Izsép", ) község Szlovákiában az Eperjesi kerületben a Varannói járásban.
Varannótól 15 km-re északnyugatra a Tapoly bal partján fekszik.
A falut 1270-ben V. István király oklevele említi először. Királyi birtok, majd a Rozgonyiaké, a csicsvai váruradalom része. 1363-ban, majd 1410-ben a csicsvai uradalom oklevelében az uradalomhoz tartozó 50 falu között "Kysisop" alakban az Izsép melletti Kisizsép falut is megemlítik, mely később beolvadt a községbe. 1425-től Ricsei Ambrus, 1470-től Csupor István, 1479­től – 1485-ig a Rákóczyak, 1523-tól Tarczay Miklós és Báthory András, 1618-tól Kozmay Zsófia és Bacskay Mihály, a 17. században Esterházy Miklós és Drugeth György, 1672-től a varannói pálos kolostor birtoka. 1831-ben súlyos kolerajárvány pusztított a településen. A járványt követő szegénység és kilátástalaság 1831. júliusában parasztfelkeléshez vezetett, mely augusztus 7-ére a községet is elérte, amikor az elkeseredett lakosság a szomszédos falvak jobbágyaival együtt kirabolta Bujanovics Eduárd itteni kastélyát. A császári katonaság a falut körülzárta és leverte a lázadást. Később sokakat bíróság elé állítottak és a vezetőket kivégezték. A jobbágyság megszüntetése után az itteniek főként a Bujanovics birtokokon dolgoztak. A nagybirtokos 1855-ben bekövetkezett halála a falu hanyatlásához, a lakosság elvándorlásához vezetett. 1869-ben a lakosság száma még 537, 1880-ban már csak 454 volt.
Vályi András szerint "Tót Izsép. Tót falu Zemplén Várm. földes Ura a’ Religyiói Kintstár, lakosai elegyesek, fekszik a’ Toplya mentében, Varannónak szomszédságában, határja 3 nyomásbéli, erdője van, az őszi vetés földgyében nehezen, a’ tavaszi könnyebben terem földgyein." 
Fényes Elek szerint "Tót-Izsép, tót falu, Zemplén vmegyében, a Tapoly vize éjszaki oldalán, kevéssé dombos helyen. Határja 2290 hold, mellyből 54 h. belsőség, 828 h. szántó, 247 h. rét, 560 hold erdő és füzes, 396 hold terméketlen térség. Ebből 14 6/8 urbéri telek, 13 zsellér után 330 h. szántó, 130 hold rét; a többi majorság. Földje nem a legjobb ugyan, de a földesuraság kitünően mivelteti, s szép birkákat is tenyésztet. Lakja 65 romai, 80 görög kath., 220 evang., 4 zsidó. Van itt jeles, gőzre készitett szesz- és ser-gyár, egy igen nevezetes csűr, tisztilak, kath. fiók-templom, vizimalom. Birja Bujanovics Eduard, s illetőleg neje gr. Haller Julianna halála után gyermekei. Ut. p. Eperjes." 
Zemplén vármegye monográfiája szerint "Tapolyizsép, tapolymenti tót kisközség, 81 házzal és 516, nagyobbára ág. h. evangelikus lakossal; de nem ezeknek, hanem a római katholikusoknak van itt templomuk, melyet a varannai pálosok Mária Terézia idejében építettek. A község postája Mogyoróska, távírója és vasúti állomása pedig Varannó. A mogyorósi vár tartozéka volt és 1425-ben Ricsei Ambrusnak s 1470-ben Monoszlói Csupor Istvánnak is volt benne része. 1479-ben s 1485-ben a Rákóczyak is birtokosai. 1523-ban Tárczai Miklóst iktatják némely részeibe s 1598-ban Báthory István a földesura. 1618-ban Kozmay Zsófia és Bacskay Mihály is kap itt részeket. 1672-ben Drugeth György özvegye a maga részét a varannai pálosoknak adományozza. Eddig hol Isip, hol Isep, Iseph, majd Isyp és Tót Izsép néven fordul elő. A Tárczayak és a varannai pálosok maradtak azután urai, de 1830-ban Bujanovits Frigyesé lett és most Balkányi Gézának van itt nagyobb birtoka és régi úrilaka, melyet a Bujanovitsok építtettek. A katholikus egyház egy 200 éves, érdekes szentségtartót őriz. 1663-ban a pestis, 1831-ben a kolera pusztította lakosait, a kik e miatt fellázadtak. 1902-ben a Tapoly áradása nagy pusztítást vitt véghez a falubeliek vagyonában. E község tájékán feküdt Szente falu, mely a XIV. században Scinthe alakban a csicsvai vár tartozékaként van említve." 
1906-ban jegyzői iroda kezdte meg működését a községben. A falu első jegyzője Gyarmati Sándor volt és a jegyzőség egészen 1937-ig a kastély területén működött, majd 1941-ben új épületet emeltek a számára. 1908-tól csendőrőrs is működött a községben, ahol a két világháború között posta és telefon is volt. A község mindvégig megőrizte mezőgazdasági jellegét. A trianoni békeszerződésig Zemplén vármegye Varannói járásához tartozott. A községben vendéglő és 3 kereskedő mellett két kovácsmester képviselte a kézművességet. 1944-ben a kastélyban német katonai kórház működött, a helyi temetőben 22 német katonát temettek el.
1910-ben 471, túlnyomórészt szlovák lakosa volt.
2001-ben 1220 lakosából 1181 szlovák és 35 cigány volt.
2011-ben 1205 lakosából 1139 szlovák és 41 cigány volt.

A meta-Wiki vagy Meta a Wikimédia Alapítvány projektjeinek, köztük a Wikipediának a közös koordináló wikije. (Nem összekeverendő a szélsőjobboldali Metapédiával!)
"Meta-Wikipedia" néven hozták létre 2001 novemberében a Wikipédián zajló, Wikipédiával kapcsolatos (saját magára vonatkozó, azaz "meta") megbeszélések más mederbe terelésére. Manapság több különböző szerepet tölt be:
A Meta egy autonóm projekt, megvannak a maga irányelvei és szokásai, amelyek sokszor eltérnek a Wikipédiában megszokottaktól.

Tapolymeggyes () község Szlovákiában az Eperjesi kerületben a Varannói járásban.
Eperjestől 20 km-re keletre a Tapoly partján fekszik.
A falut a 11. század második felében határőrző településként alapították. Tőle északra a lengyel határ irányában egykor őrtorony is állt. 1212-ben II. András oklevelében említik először, melyben a király a falut a Szent Sír lovagrend komlósi kolostorának adja. 1312-ben magyar "Medies" nevén szerepel. Komlós várát 1313-ban említik először, ekkor szerezte meg birtokcserével az uradalmat Szepesi Rikalf fia Kakas a Szent Sír Lovagrend miechówi prépostságától és ő építtette a várat. 1319-ben még állhatott, de hamarosan elpusztult. A falu a 15. században a Sós család sóvári uradalmához tartozott, 1427-ben 27 portát számoltak a faluban. Ebben az időben a települést "Megyes, Meges, Medyes" alakban említik. 1600-ban 7 adózó háztartása volt, emellett a soltész háza, templom és plébánia is állt a faluban.
A trianoni békeszerződésig Sáros vármegye Girálti járásához tartozott.
1910-ben 185, túlnyomórészt szlovák lakosa volt.
2001-ben 324 lakosából 322 szlovák volt.
2011-ben 300 lakosából 295 szlovák volt.

A klasszikus közgazdaságtan fogalmán a 18. század utolsó negyedének és a 19. század első kétharmadának domináns közgazdasági elméleteit szokás érteni. A klasszikus iskola megszületését hagyományosan 1776-hoz, Adam Smith A nemzetek gazdagsága című fő művének megjelenéséhez kötik (ezt az évet az egész közgazdaság-tudomány születési évének is szokás tekinteni); végét pedig 1871-hez, amikor napvilágot látott William Stanley Jevons "The Theory of Political Economy" (A politikai gazdaságtan elmélete), valamint Carl Menger "Grundsätze der Volkswirtschaftslehre" (A közgazdaságtan alapelvei) című műve, és kezdetét vette az úgynevezett marginalista forradalom.
A klasszikus közgazdaságtan legfontosabbnak tekintett képviselői a már említett Adam Smith, valamint David Ricardo, Thomas Malthus, Jean-Baptiste Say és John Stuart Mill. Sokan Karl Marx elméleteit is a klasszikus iskola részeként kezelik.
A korábban gyakran használt "angol klasszikus közgazdaságtan" elnevezés egyértelműen helytelen: a fenti közgazdászok közül csak Malthus volt angol származású (Smith és Mill skót, Ricardo holland, Say francia, Marx pedig német – igaz, Say kivételével mindannyian Angliában fejtették ki tevékenységük nagy részét).
A klasszikus közgazdaságtanhoz sorolt elméletek közötti, sokszor – például az érték-, az ár- vagy az egyensúlyelmélet területén – nagymértékű eltérések miatt erősen vitatott, hogy ezek valóban egységes iskolát alkotnak-e. Mindenesetre 1851-ben Wilhelm Roscher német közgazdász már használta az „angol klasszikus közgazdaságtan” elnevezést (bár ő „klasszikus”-on még a szó eredeti jelentésének megfelelően „első osztályút” értett), majd A tőke I. kötetében (1859) Marx is beszél a „klasszikus politikai gazdaságtan”-ról. (A klasszikus közgazdászok magukat a "politikai gazdaságtan" művelőinek nevezték.) Később John Maynard Keynes minden közgazdászt, aki elfogadta a kereslet és kínálat egyenlőségét kimondó Say-dogmát, klasszikusnak nevezett, saját kortársait is beleértve. Bár manapság az irányzathoz már csak 1776 és 1871 közötti elméleteket sorolunk, az elnevezés minden ezzel kapcsolatos probléma ellenére fennmaradt.
Az angol-francia nyelvterületen elterjedt "politikai gazdaságtan" kifejezésnek német nyelvterületen a "nemzetgazdaságtan" kifejezés felelt meg. Mindkettő bővítő, tágító jellegű volt, a prekapitalista kor uradalmi-háztartási gazdaságtanával szemben. Így a "politikai" jelző nem a tudományág amúgy kétségtelenül meglévő ideológiai jellegére, a "nemzet-" előtag nem a szintén a polgári társadalomra amúgy jellemző nacionalizmusra utalt. A magyar Kautz Gyula nyelvi leleménye volt, hogy a kétféle megnevezést a rendkívül találó "közgazdaságtan"-ban vonta össze, aminek viszont nincs köze a jóval később, Alfred Marshall által bevezetett és Paul Samuelson által népszerűvé tett "Economics" tudomány-megnevezéshez. A Keynes által klasszikusnak nevezett - Jevons-szal kezdődő - irányzat utóbb a "neoklasszikus" elnevezést kapta.
A 18. század második felétől kibontakozó ipari forradalom az ipar gazdaságban betöltött szerepének drasztikus mértékű megnövelésével felerősítette a már évszázadok óta tartó polgárosodás folyamatát. A nagymértékű tőkefelhalmozás lehetővé tette, hogy a társadalom vezető rétegének, a nagypolgárságnak ne legyen többé szüksége állami gyámkodásra a földbirtokosok, a hazai vagy külföldi vetélytársak ellen. Csak azt tartották szükségesnek, hogy az állam „éjjeliőrként” biztosítsa a tisztességes verseny feltételeit.
A klasszikus közgazdaságtan kialakulásához kapcsolható két legfontosabb polgári forradalom a független Amerikai Egyesült Államok létrejötte, valamint a nagy francia forradalom volt. Ezek megteremtették a törvény előtti egyenlőséget, eltörölték a társadalmon belüli kiváltságokat (Amerikában a rabszolgaságot kivéve), és – ami szintén alapvető fontosságú – egységes "nemzetgazdaságokat" hoztak létre a közigazgatás egyszerűsítésével, az országokon belüli vámok, kiváltságos területek megszüntetésével.
A 18. században folytatódott a 16. században megkezdődött gyarmatosítás, ezúttal azonban már nem Spanyolország és Portugália, hanem Anglia, Franciaország és Hollandia vezetésével. Mindez a nemzetközi kereskedelem kibővülését, ez pedig az országok, nemzetgazdaságok közötti verseny felerősödését hozta magával. A közgazdászoktól mindenütt azt várták el, hogy megtalálják a gazdaság minél nagyobb mértékű növekedésének kulcsát, illetve magyarázatot adjanak egyes országok (például Hollandia) nagyobb fejlettségére.
A 17. századi merkantilisták szerint ország akkor tekinthette magát gazdagnak, ha minél több nemesfém volt a birtokában, így az állam arra törekedett, hogy külgazdasági tevékenysége során minél több aranyat hozzon be és azt lehetőleg bent is tartsa. Ezért olyan intézkedéseket hoztak, mellyel élénkíteni kívánták az exportjukat (hiszen így nemesfém áramlik be) és visszafogják, vagy akár teljesen le is állítsák az importot. Ilyen intézkedések lehettek az óriási vámok, tiltólisták, mennyiségi korlátok stb. Jelentős képviselője Jean-Baptiste Colbert.
A 18. század második felében Franciaországban kibontakozó közgazdasági irányzat.
XIV. Lajos politikája, az abszolút monarchia rengeteg pénzbe került, melyhez Colbert merkantilista gazdaságpolitikája, a colbertizmus igyekezett előteremteni az erőforrásokat. Ennek eredményeként az országban a gabonakorlátozások miatt nagy volt az éhínség, a mezőgazdaság a tönk szélén állt. Ezért indult ádáz elméleti harc a merkantilizmus ellen, mely harcot Boisguillebert kezdte, majd a fiziokraták tetőzték be.
A fiziokratizmus, mely elnevezés a görög „természet”+„erős” szavakból származik, a francia felvilágosodás közgazdasági vonulatát jelenti. Filozófiai alapja a "természetes rend" eszméje volt, mely alatt a gazdaságban is az ész uralmának megteremtését érti. Képviselői, a fiziokraták szerint az emberi cselekvés a fizika világához hasonlóan szigorú kalkulációknak, mérlegeléseknek van alávetve, ezért a gazdasági élet önszabályozása az egyéni érdekeknek szabad hajhászásán át valósul meg. Emiatt az állami beavatkozás a gazdaság természetes rendjét a fiziokraták szerint megzavarja.
Mivel a 18.században a földművelés volt a gazdasági élet alapja, az ipar pedig a mezőgazdaság függvénye, ennek megfelelően a fiziokratizmus a mezőgazdaságban látta a gazdagság egyetlen forrását, az ipart pedig improduktív foglalkozási ágnak tartotta, ahol nem keletkezik „tiszta termék”, azaz értéktöbblet. Ezen elméleti megállapításból kiindulva a fiziokraták csak a mezőgazdaságot akarták adóztatni, s ezzel valójában az ipari fejlődést segítették, melynek állami támogatását támadták. Ábrázolásukban a mezőgazdaság már tőkés mezőgazdaság. A gazdasági élet központi szereplője már nem a földesúr, hanem a tőkés bérlő.
A fiziokratizmus megteremtője François Quesnay. Jelentősebb képviselői: Anne Robert Jacques Turgot, Riqueti de Mirabeau, Dupont de Nemours.
A klasszikus iskola alább ismertetett „átfogó elméletei” közül mindegyiknek legalább a csírái megtalálhatóak már Adam Smith főművében, A nemzetek gazdagságában. A Smith-t követő közgazdászok később részletesebben kifejtették, értelmezték ezeket, némelyiket pedig elutasították. Egyik elméletről sem mondhatjuk el, hogy a klasszikus iskola valamennyi képviselője maradéktalanul hitt volna benne. Mégis ezek azok a teóriák, amik a későbbi korok közgazdászainak szemében a „klasszikus iskola elképzeléseit” testesítették meg.
„… noha [a gazdag földbirtokosok] csak tulajdon kényelmükkel törődnek, noha az egyetlen cél […] tulajdon hiú és kielégíthetetlen vágyaik csillapítása, mégis megosztják a szegénnyel minden újításuk hozadékát. Egy láthatatlan kéz vezeti őket arra, hogy az élethez szükséges javakat csaknem ugyanúgy osszák fel, mint ahogy ez akkor történne, ha a föld egyenlő részekre lenne felosztva valamennyi lakója között; és ekképp, anélkül hogy szándékolnák, anélkül, hogy tudomásuk lenne róla, előmozdítják a társadalom érdekét, és eszközt nyújtanak a faj megsokszorozásához” – írja Adam Smith "Az erkölcsi érzelmek elméletében". A „láthatatlan kéz” koncepciója mögött egy olyan (piaci) mechanizmus áll, amely mellett az egyének önös érdekeinek érvényesülése révén a közérdek is megvalósul, éppen olyan jól, mintha a társadalmat egyetlen, a közérdeket képviselő személy irányítaná.
Ennek a koncepciónak már egyenes következménye, hogy az államnak vagy bármilyen felettes hatóságnak a piaci folyamatokba való beavatkozása szükségtelen. Ez az elképzelés, amit akkoriban laissez-faire néven illettek, a 17. századra nyúlik vissza, de a „láthatatlan kéz” elve révén új megalapozást nyert a klasszikusok szemében.
A klasszikus közgazdászoknak (Marx kivételével) az önérdek és közérdek összhangjában való hite tette lehetővé, hogy ezek a személyiségek egyszerre vallják magukat az individualizmus és a szocializmus híveinek. Manapság ez már ellentmondásnak tűnik, de akkoriban a „láthatatlan kéz” elmélete miatt egyáltalán nem volt az.
A Say-dogmát vagy "Say-törvényt" Jean-Baptiste Say fogalmazta meg 1803-ban, a következőképpen:
"„Mivel a javak előállítói azok eladása révén pénzt, jövedelmet szereznek, és ezt más javak vásárlására fordítják, összgazdasági szinten az áruk (ide értve a termelési tényezőket, köztük a munkaerőt is) kereslete és kínálata egyenlő kell hogy legyen.”"
Egyszerűbben úgy mondhatjuk, hogy a Say-dogma szerint minden kínálat megteremti a maga keresletét; a gazdaságban a piac mechanizmusai automatikusan egyensúlyt alakítanak ki. A Say-törvényt a jelentősebb klasszikus közgazdászok közül egyedül Malthus nem fogadta el, véleménye szerint ugyanis a társadalom szegényebb tagjai néha inkább felhalmozzák a pénzt ahelyett, hogy elköltenék, ami megakasztja a fent leírt folyamatot és azt eredményezi, hogy a kereslet kisebb lesz a kínálatnál.
Jelenlegi társadalomtörténeti ismereteink szerint az írásbeliség előtti társadalmakban is volt rétegződés. A társadalmi rétegződés kapcsolódhat társadalmat alkotó egyedek egy-egy lényeges tulajdonságához (pl. megszerzett jövedelem, rang, tudás, hatalom stb.), illetve a társadalmat javakkal ellátó eszközök tulajdonviszonyához. A társadalmi szintű ellátást biztosító eszközök tulajdonosai az adott társadalom uralkodó osztálya vagy rétege, az ezzel nem rendelkezők a dolgozók, szegények, kiszolgáltatottak. A tömegtermelési szinten javakat termelő eszközök tulajdonosi viszonyait tekintve Engels az emberiség történetét az alábbiak szerint tagolta, hangsúlyozva, hogy a legősibb termelési egység a család:
A munkaérték-elmélet teljes kidolgozása Ricardo nevéhez fűződik. Eszerint az előállított javak értékét, így az árát is, kizárólag a beléjük fektetett munka határozza meg. Két jószág árának aránya megegyezik az előállításukhoz szükséges munkamennyiségek arányával.
Ricardo szerint azonban a munka tényleges kifejtője, a munkásosztály nem kapja meg az általa termelt javak értékének egészét. A tőketulajdonosok csak annyit fizetnek ki a munkásoknak, amennyi a létfenntartáshoz és a szaporodáshoz szükséges. A fennmaradó részt, a profitot kisajátítják. A bér–profit arány megváltoztatásáért állandó harc, "osztályharc" folyik a munkás- és tőkésosztály között. Ricardo ezen megállapításai később Karl Marx politikai–közgazdasági nézeteinek alapjává váltak.
Ricardóval szemben Adam Smith úgy vélte, hogy a munka csak a társadalmi fejlettség alacsony fokán volt valódi értékmérő; később a munkából származó értékhez hozzáadódott a tőke és a föld járadéka, amelyek összege képezi a javak „természetes árát”. Say szerint az érték nem a munkából, hanem a javak által a fogyasztóikban keltett hasznosságból ered. Malthus sem zárta ki a fogyasztói oldal szerepét az érték, így az ár kialakulásában, ezért ő sem fogadta el a munkaérték-elméletet. Látható, hogy ez a teória volt már a klasszikus közgazdászok körében is mind közül a legvitatottabb.
Ma már klasszikusnak számít Karl Marx használati érték és értékelmélete, amely két alapvető oldalát mutatja meg az ember által használt illetve előállított javaknak. Ezen elmélet kidolgozásakor Marx a klasszikus közgazdaságtan már meglévő elméleteit szintetizálta. 
A népesedési elmélet megalkotása Malthus nevéhez fűződik, de feltételezéseit más klasszikus közgazdászok is elfogadták. Az elmélet lényege, hogy az élelmiszertermelés nem képes lépést tartani a népességnövekedés ütemével, mivel hiába van "n"-szer annyi mezőgazdasági munkás, a termelés nem nő a korábbinak "n"-szeresére, vagyis a mezőgazdaságban a csökkenő hozadék törvénye érvényesül. Ha tehát egy társadalom nem képes megállítani a népesség növekedését, katasztrófa vár rá.
Adam Smith (1723–1790) skót közgazdász és filozófus. Legjelentősebb műve A nemzetek gazdagsága (An Inquiry into the Nature and Causes of the Wealth of Nations), amelynek megjelenését (1776) tekintjük a klasszikus közgazdaságtan (és általában a közgazdaságtan mint tudomány) kezdetének.
A nemzetek gazdagságában Smith vázolta a „láthatatlan kéz” elméletét, az önérdek és a közérdek harmóniájának eszméjét. (A könyv egyes részeiben viszont olyan eseteket is tárgyalt, amikor az önérdek követéséből a társadalomnak kára származik.) Írt a piacok működéséről, a munkabért, a profitot és a földjáradékot fedező „természetes árról” és a piaci árról, ami elképzelése szerint a természetes ár felé mozog. Dicsérte a munkamegosztást, sőt a nemzeti gazdagság alapjának tartotta. Elkülönítette a termelő (produktív) és nem termelő (improduktív) munkát, illetve az ezeket végző társadalmi „osztályokat”. Elemezte a nemzetközi kereskedelem és a gyarmatosítás hatásait. Fellépett a merkantilizmus gazdaságpolitikai javaslatai ellen.
David Ricardo (1772–1823) szefárd zsidó családból származott, akik Hollandiából költöztek át Angliába. Fő művében, "A politikai gazdaságtan és az adózás alapelveiben" (On the Principles of Political Economy and Taxation) a munkaérték-elmélet felvázolásán kívül kiállt a nemzetek közötti szabadkereskedelem mellett, megalkotta a nemzetközi gazdaságtan alapját képező komparatív előnyök modelljét.
Úgy vélte, hogy az iparban növekvő, a mezőgazdaságban pedig csökkenő hozadék érvényesül, vagyis elfogadta Malthus népesedési elméletét. Súlyos problémának tekintette a bérek emelését "(vasbértörvény)", mert véleménye szerint ez a népesség növekedéséhez, az pedig újabb, rosszabb minőségű földeknek a termelésbe való bevonásához vezetne, így az élelmiszerárak emelkednének, ami újabb béremelést tenne szükségessé; végső soron a profitok a munkaérték-elméletnek megfelelően nullára csökkennének, ami válságba sodorná a társadalmat.
Thomas Robert Malthus (1766–1834) angol demográfus és közgazdász mindenekelőtt a róla elnevezett népesedési elméletről ismert, amit 1798-ban írott "Tanulmány a népesedés törvényéről" (An Essay on the Principle of Population) című művében hozott nyilvánosságra. Népesedési elméletével Malthus megkérdőjelezte azt a korábban általános meggyőződést, hogy a népességnövekedés kizárólag pozitív hatással van egy ország gazdagságára.
1820-ban írott, "A közgazdaságtan elvei, tekintettel gyakorlati alkalmazásukra" (Principles of Political Economy: Considered with a View to their Practicial Application) című művében már egyértelműen közgazdasági kérdésekkel foglalkozott. Elutasította mind a munkaérték-elméletet, mind a Say-dogmát. Szükségesnek nevezte a nem termelő, csak fogyasztó rétegek (az úgynevezett „harmadik személyek”: hivatalnoki réteg, papság, katonaság) meglétét a társadalomban: ha ugyanis a többi osztály nem költi el a rendelkezésére álló jövedelmet (és Malthus szerint ez gyakran előfordul), ők azok, akik fogyasztásukkal növelik a kínálattól elmaradó kereslet mértékét.
Jean-Baptiste Say (1767–1832) francia közgazdász, üzletember és újságíró. 1803-ban megjelent írása az "Értekezés a politikai gazdaságtanról" ("Traité d'économie politique"), itt fejtette ki többek között a Say-dogmát is. Céljának tekintette, hogy Adam Smith nézeteit terjessze, A nemzetek gazdagságát népszerűsítse Franciaországban.
Nem fogadta el Ricardo munkaérték-elméletét: véleménye szerint a javak értéke a fogyasztóik szubjektív hasznosságából származik. Tudtán kívül bevezette a rezervációs ár és a határhaszon fogalmát. A hasznossággal kapcsolatos megállapításai miatt Say a neoklasszikus közgazdaságtan egyik legfontosabb előfutárának is tekinthető.
Karl Marx (1818-1883) és Friedrich Engels (1820-1895) a tizenkilencedik század legjelentősebb materialista gondolkodói voltak. Marx nevéhez fűződik a tőke valódi természetének feltárása, melyet több kötetes műben A tőke címen fogalmazott meg. Ezen mű második és harmadik kötetét Engels Marx halála után feldolgozta és kiadta. Engels és Marx sok filozófiai művén együtt dolgozott. Ketten együtt vállalták korszakuk legszegényebb és legkiszolgáltatottabb osztályának vagy rétegének, a munkások ezrei érdekének képviseletét filozófiai szinten megfogalmazva. Így lettek Marx és Engels a szocialista eszmék teoretikusai, a Kommunisták Szövetségének alapítói (1848, London). Marx elsősorban gazdaságfilozófiával, Engels pedig történelemfilozófiával foglalkozott.

A tárhierarchia feladata, hogy a processzor által igényelt adatok a megfelelő időben és idő alatt legyenek elérhetőek. Ehhez szükséges a cache tárak használata. Hardveres kialakítása a cache tárak beékelésével történik. A hierarchia-rendszer csúcsán a processzor áll, alatta a hozzá tartozó cache tár, mely lehet on-chip (beépített) vagy off-chip (külső), utána a főtár helyezkedik el, majd újabb cache tár, a háttértárolók, még egy cache, majd a tömegtárolók követik. Fontos tulajdonság lehet, hogy a processzorhoz legközelebb álló cache a tárkezelő egység (MMU) előtt, vagy mögött helyezkedik el, erről bővebben a címzési eljárásokban található magyarázat. A tárhierarchia megfelelő működését a tárkezelő rendszer látja el.

Tapolymogyorós, (1899-ig "Mogyoróska", ) község Szlovákiában az Eperjesi kerületben a Varannói járásban.
Varannótól 17 km-re északnyugatra a Tapoly bal partján fekszik.
Területén már a kőkorszakban is éltek emberek, ezt bizonyítja az itt talált kőbalta is.
A falut 1321-ben említik először, a 14. században a csicsvai váruradalom része. Határában feküdt Mogyorós egykori vára, melyet 1447-től említenek Rozgonyi János birtokaként. A vár a 15. század közepén épült és a 16. század végéig az uradalom központja volt. Ezután a központ szerepét az itt épített kastély vette át, amely azonban a 17. században olyan állapotba került, hogy nem újították meg és helyére új uradalmi épületek épültek. A falunak malma is volt, ahova a környező falvak népe is járt gabonát őrletni. 1623-ban 12 portát számoltak a faluban. A 17. század végének és a 18. század elejének kuruc háborúi és járványai a lakosság csökkenéséhez és elszegényedéséhez vezettek. Pótlásukra a 18. században szlovák, ruszin és magyar lakosságot telepítettek be. A 18. századtól a lakosság számarányában a cigányok száma is megnövekedett. Első említésük 1771-ben itt történik a vármegye területén, amikor még csak egy cigány család élt a településen. A 17. század végén említik először az itteni kőbányát is. 1856-ban Benczúr József cementgyárat épített ide, amely nemsokára már minőségi portland cementet gyártott, ezért 1868-ban aranyéremmel tüntették ki.
Fényes Elek szerint "Mogyoróska Szkrepszke, tót f., Zemplén vmegyében, Hanusfalvához 1, Eperjes ut. p. 2 1/2 mfdnyire, hegyek tövében, a Tapoly vize mellett. Határa 2000 hold, mellyből 9 3/8 telek után urbériség 260 hold szántó, csekély rétje helyett ismér szántóföld 100 hold, majorsági föld 460 hold, a többi erdő és cserjés hely. Földjének 1/3 a Tapoly mentiben jó, de 2/3 dombokon levén, sovány. Lakja 230 rom., 90 görög kath., 45 evang., 20 zsidó. Tapoly vizén kivül egy patak a falut iszapolja, s kövekkel behordja. Volt hajdan a faluban a hegy tövében egy vár, mellynek most már csak alapkövei látszanak; a nagy pincze hajdan a várhoz tartozott, s a vár helyén most az uraságnak van egy nagyobbszerű főzőháza, igen tágas és szép gyümölcsös kerttel. Van itt rom. kath. anyatemplom, és a Tapoly vizén 4 kerekű malom. F. u. Szinnyei Merse László, de zsidók haszonbérlik." 
Zemplén vármegye monográfiája szerint "Tapolymogyorós, azelőtt Mogyoróska. Sáros vármegye határán fekvő tót kisközség, 72 házzal és 410, nagyobbára róm. kath. vallású lakossal. Saját postája van, távírója és vasúti állomása Varannó. A Rozgonyiak ősi birtoka, kiket már 1363-ban itt találunk s kiknek várkastélya már a XV. században szerepel. 1519-ben a várat Báthory István nádor kapja adományban II. Lajos királytól. Ez időben Monyorós néven találjuk említve, a hozzá tartozó falut pedig Monyorósfalunak. Még az 1598-iki összeíráskor is Báthory István volt az ura. 1647-ben III. Ferdinánd Rákóczy Györgynek és nejének, Lorántffy Zsuzsánnának adományozza, de azután a Drugethek lesznek az urai. 1658-ban gróf Draskovich Miklós és neje, Drugeth Borbála a maguk részét Károlyi Ádámnak és nejének Thököly Máriának zálogosítják el. A Drugetheket a Csáky grófok, azután a Szinnyey, majd a Benczúr családok követték. Most a magyar jelzálog hitelbanknak van itt nagyobb birtoka; övé az a régi úrilak is, mely azelőtt a Benczúr Józsefé volt. A Benczúr testvéreknek itt czementgyáruk van. 1663-ban a pestis látogatta meg a községet, 1886-ban pedig a Tapoly áradása okozott a lakosoknak sok kárt. Katholikus temploma a XVIII. század közepe táján épült." 
1914 júliusában sok helybeli férfinak kellett bevonulnia, akik az orosz és olasz frontokra kerültek. A trianoni békeszerződésig Zemplén vármegye Varannói járásához tartozott. A faluba 1955-ben vezették be az elektromos áramot, 1959-ben pedig autóbusz összeköttetés jött létre Varannóval és Hanusfalvával. 1961-ben a használaton kívüli szeszfőzdét kultúrházzá alakították át. 1962-ben megépült a falut Izséppel összekötő út.
1910-ben 397, többségben szlovák lakosa volt, jelentős cigány kisebbséggel.
2001-ben 684 lakosából 683 szlovák volt.
2011-ben 795 lakosából 732 szlovák és 55 cigány volt.

A guaranik egy dél-amerikai indián nép. Ők alkotják Paraguay lakosságának legnagyobb részét. A guaranik kitűnő harcosok voltak, és már a spanyol gyarmatosítás előtt is fejlett kultúrával rendelkeztek. A jezsuiták később missziós telepekre gyűjtötték őket. A guaranik legközelebbi rokonai nyelvi és kulturális szempontból a tupik, a chiriguanók, az omaguák és a kokamák.

Az alábbi táblázat a Belga Királyság uralkodóinak sorát tartalmazza. Elsőként a belga szabadságharc után, 1831-ben foglalhatta el a trónt Lipót szász–coburg–gothai herceg, aki a "belgák királya" (hollandul: "Koning der Belgen", franciául: "Roi des Belges", németül: "König der Belgier)" címet vette fel.
Ezt a címet több okból is tanácsos volt felvennie az uralkodónak. Egyrészt a belga néphez kötődik ezzel a kifejezéssel az uralkodó személye, míg a Belgium királya esetén az államhoz, a területhez kapcsolható a monarcha személye. Ez utóbbi a francia forradalom előtti abszolút uralkodók jellemzője volt, amelyet a nemzeti ébredés korszaka végleg eltörölt. Másrészt történelmi okok is magyarázzák ennek a címnek a használatát. A háromnyelvű ország ugyanis 1830 előtt Németalföld területéhez tartozott. A korábbi holland uralkodó a latin "Rex Belgium" címet vette fel, amely Belgium királyának feletethető meg. A belga szeparatisták ezért a belgák királya címet támogatták, amely más volt, mint a holland időkben már kisajátított cím.
Belgium trónján a Szász–Coburg–Gothai-ház tagjai uralkodnak, azonban az első világháború után, 1920-ban a család úgy döntött, hogy a népszerűtlen németes hangzású nevet leváltják, és a háromféle nyelvnek megfelelően felveszik a "de Belgique", "van België" vagy "von Belgien" nevet. Ez a változtatás mégsem vált be teljesen, ugyanis a belga uralkodóházat leggyakrabban mind a mai napig eredeti német nevükön emlegetik.
A ma is létező monarchiáktól eltérően Belgium uralkodói nem automatikusan, elődjük halálakor válnak az ország uralkodójává, hanem akkor, amikor leteszik alkotmányos esküjüket. Ezért néhány hetes "interregnum" áll be uralkodóváltáskor.
A jelenlegi belga uralkodó I. Fülöp.
1830. november 22-én a Belga Nemzetgyűlés az alkotmányos monarchiát jelölte meg a frissiben függetlenné vált Belgium államformájaként, 174 igen szavazattal 13 ellenében. 1831. februárjában Lajos nemours-i herceget, Lajos Fülöp francia király fiát jelölték a trónra, de az európai nagyhatalmak nyomására Lajos Fülöpé kénytelen volt fia nevében visszautasítani az ajánlatot. 1831. február 25-én a nemzetgyűlés Erasme-Louis-t, Surlet de Chokier báróját nevezte ki Belgium régensévé, aki a független belga állam első államfője volt. Június 4-én a nemzetgyűlés Lipót Szász–Coburg–Gothai herceget nevezte ki a belgák királyának és 1831. július 21-én letette alkotmányos esküjét.

Caorle (más írásmóddal: Cáorle, ) az egyik legkedveltebb, festői üdülőhely az Adriai-tenger északi partvidékén, Olaszországban, Veneto tartományban. Lakosainak száma kb. 12000 fő "(Caorlesi/Caorlotti)", területe 150 km², a népsűrűség 75 fő/km².Agenzia Lampo
"„Kis Velence”" néven is ismert. Jesolo és Bibione között fekszik. A romantikus óvárost szűk sikátorok és pasztellszínű középkori házak díszítik. A sétányt kísérő sziklasort kőfaragók munkái teszik szépségessé. A város jelképe a St. Stefano dómhoz tartozó, henger alakú, 48 méter magas harangtorony, mely messziről is látható. A látványosságok közé tartozik még a szombati piac. A környező lagúnavilág még szinte az érintetlen természet hangulatát kölcsönzi a városkának. 
Finom homokos, sekélyvizű strandja különféle sportolási lehetőségekkel várja az odaérkező turistákat. Három strandja, partszakasza van: a központi strand, Porto Santa Margarita, azaz a kikötő és környéke és a Duna Verde strandja. E három mindösszesen 15 km hosszúságot jelent.
Ernest Hemingway kedvenc olasz városa, ahol több regényén is dolgozott.
A település 2000 éves, melyet halászok és juhászok alapítottak a Iulia Concordia (ma Concordia Sagittaria) légiós támaszpont közelségének köszönhetően. Az 5. században Caorle volt Észak-Olaszország egyik legnagyobb városa, az egyik legfontosabb kereskedelmi központja és kikötője. Az éghajlatváltozás következtében lakosainak nagy része Velencébe költözött át. A falut a velenceiek soha nem támadták meg, vagy foglalták el erőszakosan.
A város a 9. századtól 1818-ig érseki központ, melyet ekkor Velencével egyesítettek.

Franz Anton Heinrich Johann Prokop Don Bosco Felix von Schlik Bassano és Weißkirchen grófja "(Graf zu Bessano und Weisskirchen" (Prága, 1789. május 23. – Bécs, 1862. március 17.) császári-királyi lovassági tábornok, az 1848–49-es forradalom és szabadságharc idején altábornagy, a császári hadsereg egyik legsikeresebb tábornoka. Nevét több korabeli forrás "Franz von Schlick" formában is írta.
1808-ban lépett a császári hadsereg kötelékébe. Részt vett a napóleoni háborúkban. 1813. október 19-én a lipcsei csatában elvesztette jobb szemét. 1848-ban altábornagyként Krakkó császári kormányzója volt.
A téli hadjáratban még a Windisch-Grätz vezette fősereg támadása előtt egy nyolcezer fős önálló hadtest élén a Duklai-hágón keresztül betört Magyarország területére. December 11-én a budaméri ütközetben legyőzte a Pulszky Sándor alezredes vezette magyar erőket, és elfoglalta Eperjest, majd Kassát.
Sikerei komoly aggodalmat keltettek az Országos Honvédelmi Bizottmányban, ezért az ellentámadásra mintegy fős erőt vontak össze Miskolc környékére. Az így kialakított felső-tiszai hadtest parancsnokságát Mészáros Lázár személyesen vette át, de december 28-án a szikszói ütközetben, majd 1849. január 4-én a kassai ütközetben ő is vereséget szenvedett.
Schlik ezután két hetet várt a támadás folytatásával. Ezzel időt hagyott a felső-tiszai hadtestet újonnan kinevezett parancsnokának, Klapka György tábornoknak, hogy csapatait újjászervezze. Ennek következtében január 22-én a tarcali ütközet, majd január 23-án a bodrogkeresztúri ütközet a magyar csapatok győzelmével ért véget. Schlik csapatai, egy Windisch-Grätz főerőitől átvezényelt hadosztállyal megerősítve január 31-én ismét megtámadták Klapka állásait, de a tokaji ütközetben ismét vereséget szenvedtek.
Guyon Richárd branyiszkói ütközetben aratott győzelme azt eredményezte, hogy Schlik csapatait bekerítés fenyegette, azonban Dembinszky óvatos hadvezetésének következtében kicsúszott a bekerítésből és csatlakozott a Windisch-Grätz vezette főerőkhöz. A február 26-27-ei kápolnai csatát az ő hadtestének megjelenése döntötte el a császáriak javára.
A tavaszi hadjárat ütközeteiben a III. hadtest parancsnokaként vett részt. Az április 2-ai hatvani ütközetben vereséget szenvedett Gáspár András ezredes vezette VII. magyar hadtesttől. Részt vett ezután az április 6-ai isaszegi csatában, április 26-án az első komáromi csatában, majd hadtestével a Rába vonaláig vonult vissza.
A nyári hadjáratban Schlik az I. hadtest parancsnokaként vett részt, így ott volt a június 28-ai győri ütközetben, majd a júliusi komáromi csatákban. Haynau három oszlopban indította a császári csapatokat a Szeged körül összpontosított magyar haderő ellen. A Makó irányába indított hadoszlop Schlik parancsnoksága alatt állt, és az augusztus 5-én vívott ütközetben ki tudta kényszeríteni az átkelést a Maroson. Haynau parancsára a szőregi csata után az aradi vár ellen vonult, de Damjanich tábornok nem neki, hanem a cári csapatoknak adta meg a várat.
1849 szeptemberében lovassági tábornokká léptették elő, és a magyar szabadságharc során elért győzelmeiért megkapta a Vaskorona-rend nagykeresztjét, valamint a Katonai Mária Terézia-rend parancsnoki keresztjét. 1854-től Galícia és Bukovina főhadparancsnoka és az Oroszország ellen mozgósított 4. hadsereg parancsnoka volt.
A szárd–francia–osztrák háború során Ferenc József őt nevezte ki az észak-itáliai 2. hadsereg parancsnokává, a magentai csatavesztés miatt leváltott Gyulai Ferenc táborszernagy helyére. 1859. június 24-én részt vett a solferinói csatában, ahol hadserege képezte a császári haderő jobb szárnyát. A vesztes háborút lezáró július 11-ei villafrancai békeszerződés megkötése után nyugállományba vonult.

Az első táblázat a Holland Grófság uralkodóinak neveit tartalmazza. Ez nem azonos a Holland Királysággal, amit először I. Napóleon francia császár alapított meg 1806-ban, a bábállam élére saját fivérét, Bonaparte Lajost állítva.
A mai status quo 1815. március 16-án, a bécsi kongresszus döntése alapján jött létre. Európa nagyhatalmai Bécsben a monarchiák helyreállítása mellett döntöttek, és így az Orange-Nassau-háznak biztosították a független hatalomnak elismert Németalföld trónját. Ehhez az államalakulathoz csatolták Belgiumot is, amely 1830-ban kivívta függetlenségét. A holland uralkodó egy személyben Luxemburg nagyhercege is volt, egészen 1890-ig.
A holland udvarban a trónörökös viseli az Orange hercege címet. Gyakran megesett már az udvar történetében, hogy az uralkodó lemondott gyermeke javára a trónról.

Mándy Iván (Budapest, 1918. december 23. – Budapest, 1995. október 6.) Kossuth-díjas magyar író, 1999-ben a Digitális Irodalmi Akadémia posztumusz tagjai közé választotta.
A Madách Gimnáziumban tanult, de az utolsó osztályból kimaradt és nem érettségizett le. Első novellája 1937-ben jelent meg a "Magyarság" című lapban. A háború után sporttudósítóként tevékenykedett, majd az "Újhold" című folyóirathoz csatlakozott. 1949-1955 között nem publikálhatott. Ezekben az években „átírásokból” élt: a Magyar Rádiónál dolgozott dramaturgként, mások gyermekhangjátékait javítgatta, és amikor „felkérték”, vidéki filmklubok bevezetőit tartotta, vagy irodalmi előadásokat kórházakban, nőgyűléseken, iskolákban, de akár az állatkertben is. A Népművészeti Intézet munkatársaként lektori véleményeket írt, kéziratokat javított, szerkesztett. Eltávolítása után, 1954-től szabadfoglalkozású íróvá lett. 1967-ben megnősült. 1989-től a "Holmi" szerkesztője lett, 1991-től a budapesti magisztrátus tagja, 1992-től a Széchenyi Irodalmi és Művészeti Akadémia elnöki tisztségét vállalta el.
Műveinek világát meghatározta a környezet, amelyben élt: a Teleki és Mátyás tér környéke, a kisemberek, a lecsúszottak, a társadalom elesettjeinek világa. Első önéletrajzi ihletésű regényeiben ("Franciakulcs", 1948; "A huszonegyedik utca", 1948) a gyermekkori tapasztalatok, emlékek válnak regénnyé: a lődörgők, a kétes egzisztenciák világa egy kamaszfiú tudatán átszűrve, impresszionista képekben jelenik meg. Ábrázolásmódja mind merészebben szakadt el a közvetlen realitástól a szürreális, illetve az abszurd felé. Az 1950-es és az 1960-as évek regényeiben a jellegzetes figurák új árnyalatokkal gazdagodtak, és mítosszá kerekedtek. A régi mozik, presszók, uszodák, tribünök, futballpályák alkotják a „Mándy univerzumot”. Az 1950-es években hallgatásra ítélt író rögzítette a félelem és rettegés éveinek nyomasztó hangulatú mindennapjait ("Fabulya feleségei", 1959; "Előadók, társszerzők", 1970). Írásaiban nőtt a fantasztikus, irreális mozzanatok és a képzelet szerepe. Gyakran jelenik meg formateremtőként az álom is ("Egy ember álma", 1971; "Álom a színházról", 1977). Az 1960-as években az író új tájékozódását jelezték a Vera-novellák, középpontjukban egy fiatal lánnyal, a beatnemzedék jellegzetes képviselőjével ("Mi van Verával?", 1970). Az 1970-es évek végétől figyelme a tárgyak, a dolgok felé fordult. Műveiben a modern nagyvárosi ember szorongását, magányát szólaltatta meg. Magányos hőseinek groteszk, mégis hősi küzdelme a valósággal a hűség és a részvét erkölcsi parancsára figyelmeztet. Gyermekkönyvei is klasszikussá váltak ("Csutak-sorozat", 1956-1968). A novella megújítója, az idő- és térviszonyokat az elbeszélésben felszabadította a hagyományos ábrázolás kötelmei alól, részben a film módszereit (vágások, áttűnések), részben a lírai ábrázolás eszközeit használta az epikában (képek). A Csutak és a szürke ló című regényt 1993-ban írta.

Christina Viragh (Budapest, 1953. január 23. –) magyar-svájci költő, író, műfordító.
1960-ban családjával Svájcba emigrált, Luzernben telepedett le. Napjainkban Rómában él és dolgozik.
A Német Nyelvi és Irodalmi Akadémia levelező tagja.
Magyar írók német fordítója. Nevéhez fűződik Szerb Antal "Utas és holdvilág", valamint Kertész Imre "Sorstalanság" c. regényének német fordítása. Számos más írótól is fordított, mint például Nádas Péter, Márai Sándor stb.
Saját maga is publikált néhány regényt, a legismertebbek: 

A 2006. évi téli olimpiai játékokon a rövidpályás gyorskorcsolya versenyszámait a Torino Palavela stadionban rendezték február 12. és 25. között. A férfiaknak és a nőknek egyaránt 4–4 versenyszámban osztottak érmeket.
Magyarországot négy versenyző képviselte. Knoch Viktor az ötödik lett az 1500 méteres versenyszámban, ezzel 26 év után szerzett újra pontot egy magyar versenyző a téli olimpián. Pár nappal később a női 1500 méteres versenyen Huszár Erika a 4. helyen végzett.
A versenyeken 24 nemzet 106 sportolója vett részt.
A rövidítések jelentése a következő:
Férfi

A 2006. évi téli olimpiai játékokon a szánkó versenyszámait a Cesana Pariol pályán rendezték meg február 11. és 15. között.
A férfiaknak két, a nőknek egy versenyszámban osztottak érmeket.
A versenyeken 24 nemzet 108 sportolója vett részt.
Címvédésre lehetett számítani a verseny kapcsán, hiszen a Salt Lake Cityben győztes Zöggeler most hazai pályán versenyzett. Az olasz ennek megfelelően az első két futamot meg is nyerte, és biztos előnnyel várhatta a másnapi futamokat. Noha a harmadik futamban az Európa-bajnok orosz Gyemcsenko pályacsúcsot ért el, Zöggelernek elég volt a befejező futamban egy biztonsági futamot menni, így megszületett az első hazai aranyérem. Georg Hackl háromszoros aranyérmes német versenyző csak a hetedik lett.
A szánkó párosok versenye két futamból állt (február 15.). Az elsőt a végső győztes osztrák páros nyerte, de a másodikban csak a második legjobb időt sikerült teljesíteniük. A végül ezüstérmet szerző német páros kiegyensúlyozottan versenyzett, mindkét futamban a harmadik helyen végeztek. A bronzérmes olaszok mindkét futamban csak az ötödikek lettek, de a többi páros a két futam közül legalább az egyiket nagyon elrontotta, így lehettek ők a harmadikok.
A női egyesben is négy futamot rendeztek, két egymást követő napon (február 13–14.), kettőt-kettőt. Óriási német fölény jellemezte a viadalt, más nemzetnek nem is jutott hely a dobogón. A végső győztes kiléte sem forgott nagy veszélyben, hiszen az első három futamot a német Otto nyerte. A negyedikben viszonylag nagy hátrányt szedett össze a végül ezüstérmes Kraushaar-ral szemben, de így is megőrizte első helyét. Hüfner változó teljesítménnyel, de végül biztosan szerezte meg a bronzérmet.


A belgiumi francia nyelven alkotó szerzőket lásd a kategóriában.

Ausztria költőit, íróit lásd az ' kategóriában, Svájc német nyelvű szerzőit pedig a ' kategóriában!
A német nyelven alkotó költőkről és írókról lásd még: Német nyelvű költők, írók listája

A Csúcs-hegy a Budai-hegységben, a Hármashatár-hegyhez észak-északnyugatról csatlakozó 452 m magas hegy.
Budapest II. és III. kerületének határán emelkedik, a hegy fő tömbje a III. kerülethez tartozik, a kerülethatár a délnyugati lejtőn húzódik végig. Északkeleti lejtőjén fekszik Csúcshegy városrész, amely részben illegálisan felhúzott épületekkel épült be. A hegy felső része a Duna–Ipoly Nemzeti Park része. Déli lankáira a II. kerülethez tartozó Gercse városrész hétvégi telkei kapaszkodnak fel.
Jellegzetes, magányosan emelkedő, majdnem pontosan északnyugat-délkeleti irányban elnyúló, hosszúkás alakú hegy. Délkeleti és északnyugati végei lankásabbak, az előbbi irányból a Virágos-nyereg választja el a Vihar-hegytől, míg az utóbbi irányban a Csúcs-hegyi-nyereg határolja a Hármashatár-hegyi hegylánc tömbjéhez tartozó, további hegyektől (nyugat felé haladva, sorrendben: Tök-hegy, Kálvária-hegy, Szarvas-hegy, Felső-patak-hegy, Les-hegy). Északkeleti lejtője először meredeken, majd a Menedékház utca szintjét elérve lankásabban szakad le a Solymári-völgy irányában; hasonlóan meredek lejtővel tekint délnyugati irányban a Pesthidegkúti-medence felé. A közel egy kilométeres hosszban elnyúló, lapos hegytetőn három kisebb csúcs figyelhető meg.
Fő tömege triász mészkőből épül fel, míg lankás lejtői kiscelli agyagból vannak.
Környezetében – Aquincum közelsége miatt – két római villa és egy őrtorony maradványait is feltárták, de késő bronzkori és honfoglaláskori leletek is előkerültek.
A középkorban Hegyes-hegy, illetve Csúcsos-hegy néven ismerték; első írásos említése egy 1212-es határjárás adataiból származik "Mons Hyges" formában. A 18. században egyes térképeken "Gercse-hegy" ("Mons Gercse") néven említik, a délnyugati lejtőjén fekvő Gercse falu miatt.
A 20. században kedvelt kirándulóterület és északi lejtőjén 1925-1926-ban a Budapesti Turista Egyesület turistaházat is épített, aminek eredeti, 30-40 fős befogadóképességét később, az 1930-as években több mint 50 fősre emelték. A rendszerváltás után, 1992-ben a Csúcs-hegyi turistaház megszűnt, emlékét emléktábla, illetve a Menedékház utca elnevezése őrzi.
A Csúcs-hegy oldalában vezet a 14-es számú Országos Kéktúra szakasz, ezen felül több más jelzett turistaút is érinti a hegyet.

Lásd még: Brit és ír költők, írók listája





Régiakadémiatelep Budapest XVII. kerületének egyik városrésze.
Keleten és északon Rákosliget, nyugaton az Egyesült Vegyiművek, míg délen a Rákos-patak határolja.
Gyöngytyúk utca északi oldalán fekvő teleksor északi határvonala a Cinkotai út – Liszt Ferenc utca – a MÁV péceli vonala – Cinkotai út a Gyöngytyúk utca északi oldalán fekvő teleksor északi határvonaláig.
Rákoskeresztúr területének egy része volt, amely az 1873-ban gróf Vigyázó Sándor tulajdonába került a Podmaniczky Zsuzsannával kötött házassága révén. Fia, Ferenc, neves jogász és a főrendiház tagja, utód nélkül halt meg, és birtokait, valamint értékes gyűjteményeit – apja akaratának megfelelően – a Magyar Tudományos Akadémiára hagyta. A mezőgazdasági területek parcellázását az új tulajdonos, a Magyar Tudományos Akadémia kezdeményezte, és így alakult ki az 1930-as években Rákoskeresztúr község részeként a családi házas Régiakadémiatelep, majd 1950. január 1-je után, már Budapest részeként az Akadémiaújtelep. 
Régiakadémiatelep nyugati szélén, a Cinkotai út mentén található az Egyesült Vegyiművek, ami 1956-os létrehozása óta (ott addig egy szintetikus gumit gyártó üzem működött) elsősorban háztartási vegyi termékeket gyártott olyan márkaneveken, mint Wu2, Caola, BIP, Ultra, stb. A cég az 1980-as években Magyarország legnagyobb vállalatai közé tartozott. Privatizálták. A gyártelepen a termelés 2015 elején megszűnt.
A kerület egyik legforgalmasabb útja, a Cinkotai út a városrész nyugati szélén halad. Busszal az Örs vezér teréről a 176E és a 276E autóbuszokkal, míg Rákoskeresztúr felől a 46-os autóbusszal lehet elérni. Önálló vasútállomása az 1990-es évek eleje óta nincs, amióta az itteni „Rákoskeresztúrnak” nevezett megállót bezárták. Sokszor felvetődött már egy, a Pesti utat valamelyest tehermentesítő út létesítése többnyire a Rákos-patak mentén a városrész délnyugati szegletében, ám ez különböző okok miatt mindeddig nem valósult meg, ahogy a vasútállomás újranyitására sem került sor, ami szintén többször is felmerült már.



Akadémiaújtelep Budapest egyik városrésze a XVII. kerületben.
A terület tulajdonosának, gróf Vigyázó Sándornak (kinek 1873-ban Podmaniczky Zsuzsannával kötött házassága révén került birtokába) fia, Ferenc utód nélkül halt meg. Ő a birtokait, valamint értékes gyűjteményeit – apja akaratának megfelelően – a Magyar Tudományos Akadémiára hagyta. Az oldalági örökösök pereinek lezárása után került csak ténylegesen az MTA tulajdonába. A mezőgazdasági területeket az Akadémia két részre osztotta és felparcelláztatta, így alakítva ki az 1930-as években Rákoskeresztúr részeként a családi házas Régiakadémiatelepet, majd 1950. január 1. után, már Nagy-Budapest részeként a szintén kizárólag családi házas Akadémiaújtelepet. Önálló település sohasem volt. 
Két fő érdekessége van; az egyik, hogy összes utcáját, illetve a központjában elhelyezkedő teret (525. tér) az 500-tól 545-ig tartó sorszámokkal illették, a másik, hogy a négyzethálós elrendezés helyett egyedi koncepció mentén rajzolták meg az utcaszerkezetét, közepén egy központi teret kialakítva.
Nyugati végén található Pest város és Rákoskeresztúr határköve, melyet a rajta található felirat szerint 1738-ban emeltek. A kerületrész keleti végében, a 48-as Hősök Terén egy szerény emlékmű őrzi az 1848–49-es forradalom és szabadságharc környékbeli csatáiban elesettek emlékét.
Nyugatról Budapest X. kerülete, délről a Budapest–Újszász–Szolnok-vasútvonal, míg északról a Pesti út, illetve a mellette futó Budapest–Hatvan-vasútvonal határolja. Keletről Rákoskeresztúrral van egybeépítve, melynek részét képezte egészen Nagy-Budapest létrejöttéig. Szintén kelet felől szegélyezi Madárdomb, melytől egy széles közpark, a "48-as Hősök Tere" választja el.
Határai a Pesti út a X. és XVII. kerület határától az 513. utca, a MÁV Budapest–Újszász–Szolnok-vasútvonala és a X. és XVII. kerület közigazgatási határa a Pesti útig.

A Sarsonne folyó Franciaország területén, a Diège jobb oldali mellékfolyója.
Creuse megyében a Millevaches-fennsíkon ered 765 méter magasan, és Corrèze megyében, Ussel-nél torkollik a Diège-be.
services.sandre.eaufrance.fr

A vikingek Észak-Amerikában

A Neszmélyi borvidék a Dunántúl északi részén, a Dunától délre található dombvidékeken terül el. A borvidék címet 1977-ben kapta meg, területe 1400 hektár. 
A területen már a római korban is termesztettek szőlőt, de a török hódoltság idején a lakosság megritkulásával az ültetvények is tönkrementek. A 18. század végére ismét jelentős termelővé és borexportőrré vált, mivel a borok, magas savtartalmuknak köszönhetően a hosszabb szállítást is jól viselték. A 19. század végén az ország szőlőtermelőit sújtó filoxéra-járvány itt is komoly károkat okozott. Ekkor kezdték betelepíteni a homokos területeket, mivel a laza talajban a szőlőgyökértetű nem él meg. Egyúttal a fajtaszerkezet is változott. A II. világháború után a termelési és minőségi problémák annyira felerősödtek, hogy 1959-ben elvesztette borvidék rangját, és azt csak az új telepítések hatására, 1977-ben szerezte vissza.
Talaja főként löszön kialakult barna erdőtalaj, de előfordul mészkövön, dolomiton kialakult rendzina és homokkövön, márgán képződött barna erdőtalaj is. Éghajlata az országos átlagnál hűvösebb, csapadékosabb, erősen szeles, de a hőingadozás kicsi és a napsütéses órák száma is elég nagy. Legjobb termőterületei a tengerszint felett 150-300 méterrel helyezkednek el, a Vértes és a Gerecse hegység napsütötte lejtőin.
A borvidékhez a következő települések szőlőkataszter szerint I. és II. osztályú határrészei tartoznak
Ma a fehér szőlők közül jellemzően a chardonnay, olaszrizling, Müller-Thurgau, zöld veltelini, Irsai Olivér, cserszegi fűszeres, tramini és ottonel muskotály terem, de kezd terjedni a Sauvignon Blanc, a rajnai rizling és a leányka.
Még mindig megtalálható a korábban nagy területeken termesztett ezerjó is. Hagyományosan nagy területen termesztették itt a budai fehér, sárfehér, zöldszilváni és juhfark fajtákat (és a kék kadarkát) is, de mára csak nyomaik maradtak.
A kék szőlők közül a Kékfrankos, a Cabernet Sauvignon, a Pinot Noir és a Merlot fordulnak elő, bár inkább rozék alapanyagaként, mivel a vörösborok nem jellemzőek a vidékre.
A borvidék borai általában reduktív karakterűek, szárazak, élénk savtartalmúak.
Névben és technológiában a borvidék talán leglátványosabb fejlődésén az 1990-ben létrehozott Hilltop Neszmély pincészet ment keresztül. Főborásza, Kamocsay Ákos 1997-ben Angliában, 1999-ben Magyarországon lett az év borásza.

A Magyar Szociális Zöld Párt (MSZZP, rövidebb nevén "Zöld Párt, Zöldek") egy megszűnt társadalmi szervezet, párt.
1995. december 22-én fiatalok alapították, hogy megmutassák, „a politika nem csak a komoly emberek játékszere”. Pártparódiaként indult a korabeli pártok kigúnyolására, csakúgy, mint a Kétfarkú Kutya Párt 2005-ben, de a Zöld Párt mára már valós párttá alakult, melynek programja az emberi butaság miatt bekövetkezett magyarországi károk és hibák kijavítása a humor, mint segédeszköz felhasználásával. Céljuk bebizonyítani, hogy vannak még az országban olyan emberek, akik nem hajlandóak a populista tömegpártokra szavazni.
A párt Polgár Tamás támogatása és szokatlan médiaszerepléseik (gerillamarketing) révén került újra a köztudatba. 2006-ban a magyar választási rendszer elleni tiltakozásul, mely szinte lehetetlenné teszi a kis pártok bejutását a parlamentbe, ajánlócéduláikat a leadás napján elégették.
„Valljuk, hogy Magyarországot nem ilyen vagy olyan ideológiák sodorták oda, ahol van, hanem az emberi hülyeség és korlátoltság, ami egyre riasztóbb méreteket ölt.”
„A hatalom komoly, az állam merev, a politikusok meg tudjuk milyenek. Azt hiszik, pozíciójuk örök, hatalmuk megingathatatlan. Mi lenne, ha mégis megingatnánk? Úgy, ahogyan nem számítanak rá – humorral?”
A Magyar Szociális Zöld Párt nemzetvédő, jövőbetekintő, a valós emberi értékeket és szükségleteket alapul vevő, a nemzetért, annak környezetéért és jövőjéért küzdő független párt.
Részt szeretne venni az országos és helyi politika alakításában, az országgyűlési és önkormányzati választásokon. Együttműködést keres a hasonlóan gondolkodó és cselekvő hazai valamint határainkon túli szervezetekkel.
Megjegyzések

A háridzsiták vagy káradzsiták (arab: الخوارج) iszlám három fő irányzata közül a legkisebb a többségi szunnita és a szintén jelentős síita mellett. Az irányzat az I. fitna, Ali kalifa és Muávija, a kalifát el nem ismerő szíriai emír összecsapása során jött létre Ali azon híveiből, akik a Korán szavai alapján elutasították, hogy a sziffíni csatát követően Ali tárgyalni kezdett Muávijával. Nevük jelentése: a kivonulók (ti. kivonultak az ütközetből). A későbbiekben marginalizálódtak, és mindkét nagyobb irányzat üldözte őket, a „háridzsí” terminus később a lázadó és eretnek szinonim kifejezésévé vált.
Háridzsitákkal ettől kezdve körülbelül a 10. századig találkozhatunk, akkor népszerűségük végleg lecsökkent, csak izolált helyeken maradt meg egy-egy irányzatuk (például Mzabban, Algéria területén). Addig viszont rendszeresen zavarogtak, ideológiájuk erősen fundamentalista jellegű, ezzel együtt erős szociális töltetű volt. Nem véletlen, hogy kialakuló arab–muszlim birodalom mindenkori szegényebb rétegei támogatták elsősorban. A szilárd ideológiai háttérrel nem rendelkező háridzsiták számos, egymással szemben is ellenséges kisebb mozgalomra estek szét az idők folyamán. A 9. századtól kezdve elsősorban a Magreb területén és Észak-Afrikában váltak népszerűvé, ám a síita Fátimidák terjeszkedésével a helyi háridzsita fejedelemségek eltűntek.
A háridzsita iszlám ibádita irányzata ma Omán államvallása, vezetője a mindenkori ománi szultán.


Bodzaforduló (románul "Întorsura Buzăului", németül "Bodsau") város Romániában, Erdélyben, Kovászna megyében, a magyar nyelvterület szélső határán, az ún. Kis-Szibériában, ahol télen nem ritka a mínusz 30 °C sem.
Magyarbodza település 1918 után vált szét Bodzaforduló ("Întorsura Buzăului"), Bodzavám ("Vama Buzăului") és Szitabodza ("Sita Buzăului") helységekre. 1968-ban Bodzafordulóhoz hozzácsatolták Fenyőst, Nagy- és Kisvirágospatakot, illetve Tálpatakot. Ekkor kapta városi rangját is.
2002-ben a lakossága 8926 fő, ebből 8853 fő román, 57 magyar és 15 cigány volt.

Dordrecht () város Hollandia Dél-Holland tartományában. Lakossága 118 771 fő (2006).
Rotterdamtól 19 km-re, az alsó Maas Merwede nevű ága mellett található.
Dordrechtet 1049-ben említik először, a két Holland tartomány legrégibb városának tartják. 1421. november 19-én rettenetes árvíz pusztította el; ekkor alakult a Biesbosch és lett szigetté azon hely, ahol a város áll. 1572-ben itt tartották Hollandia független államai első gyűlésüket (a „Het Hof“-ban) és szabták meg a szabad Németalföld első alkotmányát. 1618 – 1619-ben a protestáns teológusok nagy szinódust tartottak a gomaristák és arminiánusok közötti viszály elsimítása érdekében. Ez volt a dorti zsinat. Az előbbiek győztek. A várost 1794-ben a franciák foglalták el.
A csatornák által átszelt és többnyire csúcsos fedelű házakból álló belváros legjelentősebb épülete a 14. századból való 97m hosszú és 40m széles nagy templom (Grote Kerk) és a városháza.

Wolfgang Amadeus Mozart Esz-dúr zongoraversenye, a Köchel-jegyzék-ben 271 szám alatt, a köztudatban mint „Jeunehomme-koncert” szerepel.
Wolfgang Amadeus Mozart az Esz-dúr zongoraversenyt, 1777-ben Salzburgban írta.
"Jeunehomme" (ejtsd: zsönom) kisasszony a maga idejében jó nevű francia zongoraművésznő volt, aki 1776-ban feltehetően Salzburgban is megfordult. Mozart az ő számára komponálta ezt a koncertet.
Sajnos pontosan nem tudták megállapítani, ki volt a nevezett művésznő; Michael Lorenz arra jutott, hogy tulajdonképpen "Victoire Jenamy"ról van szó, "Jean George Noverre" lányáról, aki egy híres táncos és Mozart barátja volt.
A mű hangszerelése a következő: szóló-zongora, 2 oboa, 2 kürt, vonósok (2 hegedű, brácsa, cselló, nagybőgő)
Tételei:
A darab nem egy szempontból mutat fejlődést a korábbi zongoraversenyekhez képest. Újdonság erejével hat mindjárt a zongora belépése, amely ezúttal nem várja meg a tutti bevezetőjét, hanem nyomban „beleszól” a legelső témába, és részt vesz annak kialakításában. De újszerű a hosszan tartó trillázás is, amely a „tulajdonképpeni” szóló-belépést előkészíti. A megnyitó témafej egyébként nem áll egyedül Mozart életművében; moll formájában a "g-moll vonósötös" főtémájaként vált utóbb híressé. A c-moll hangnemű lassú tétel fennkölt hangú énekbeszéd, amelyhez hasonlót Jean-Philippe Rameau vagy Christoph Willibald Gluck operáiból ismerhetett Mozart. A zárótétel ugyancsak operai fogantatású, de ezúttal a vígoperák látványos-mozgalmas fináléit idézi fel, mint „közjáték” pedig négy variációval kibővített Asz-dúr menüett illeszkedik a rondó epizódjai közé.
Mozart az első és második tételhez két kadenciát is írt.
Ez a mű Mozart életművében az első nagyobb alkotás, ezért Alfred Einstein elnevezte „Mozart ”.
Hangversenyen, hanglemezen, vagy elektronikus médiákban igen gyakran szereplő darab, egyike a leggyakrabban felhangzó, legnépszerűbb Mozart zongoraversenyeknek.

Karl Marx, elterjedt magyaros formában Marx Károly (Trier, 1818. május 5. – London, 1883. március 14.) német filozófus, közgazdász, szociológus, a kommunista munkásmozgalom teoretikusa és a marxizmus névadója. A modern társadalomtudomány és a szociológia alapítója. A történelem egyik legnagyobb befolyást elérő gondolkodója, ideológiája jelentős hatást gyakorolt a baloldali munkásmozgalomra és az ahhoz kapcsolódó filozófiai irányzatokra. Élete során számos írást publikált, melyek közül kiemelkedik a "Kommunista kiáltvány" (1848) és "A tőke" (1867–1894).
A poroszországi Trier városában született módos középosztálybeli kikeresztelkedett német zsidó családba. A Bonni Egyetemen és a Humboldt Egyetemen tanult, ahol az újhegelianizmus filozófiai irányzat iránt érdeklődött. Tanulmányai befejezése után radikális újságokban jelentette meg írásait, melyek a történelmi materializmus elveit fektették le. 1842-ben találkozott először Friedrich Engelsszel, akivel később életre szóló barátságot kötött. 1843-ban Párizsba költözött, és itt is szélsőséges újságokban publikálta nézeteit. 1849-ben politikai tevékenysége miatt száműzték Poroszországból és Franciaországból, ezért feleségével és gyermekeivel együtt Londonba költözött, ahol azután egészen haláláig háborítatlanul folytathatta munkásságát.
Marx tanai társadalomelméleti, gazdasági és politikai ideológiák együttese, melyet róla marxizmusnak neveztek el. A "Kommunista kiáltvány"ban kijelentette, hogy „minden eddigi társadalom története osztályharcok története”. Azt gondolta, hogy az ellentétes érdekű társadalmi osztályok közötti osztályharc a nincstelenek osztálya, a proletariátus győzelméhez vezet, és ezáltal létrejöhet az osztály nélküli társadalom. Azt hirdette, hogy a kapitalista társadalmi rendszert felváltja majd a szocialista. Az oda vezető utat a forradalomtól várta, és azt is gondolta, hogy megszüntethető a magántulajdon.
Elsősorban kapitalizmuskritikájáról és a történelem materialista értelmezéséről, osztályharcok történeteként való leírásáról ismert. Elméleti munkásságával és közvetlen részvételével több európai munkásszervezetben, köztük a Kommunisták Szövetségében és az Első Internacionáléban fejtett ki jelentős forradalmi tevékenységet. Az általa lefektetett marxista ideológia mind jobb-, mind baloldalról éles bírálatokat kapott, és munkássága adta a 20. században működő baloldali diktatórikus rendszerek fő ideológiai hátterét.
Trier városában, a Rajna-vidéken (akkor a Porosz Királyság egy tartománya, ma Trier Németország Rajna-vidék-Pfalz szövetségi tartományának területén található) született 1818-ban, zsidó családba. Apja, "Heschel Marx Levi Mordechai" rabbik és zsidó kereskedők leszármazottja, 1819-ben azonban mégis áttért az evangélikus vallásra, Heinrich Marxként keresztelkedett meg, hogy ügyvédi hivatását gyakorolhassa. Anyja "Henrietta Pressburg Hirshel" holland szintén Mózes-hitű asszony, az ő felmenői közül is számos rabbi került ki. Karl Marxot és testvéreit 1824-ben, anyját 1825-ben vették fel az evangélikus egyházba, ami megóvta a családot a Rajna-vidéken ekkoriban fellobbanó antiszemitizmustól.
Gyermekkoráról nagyon kevés forrás maradt fenn. Eleanor lányának visszaemlékezése szerint akaratát sikeresen rá tudta kényszeríteni testvéreire, többek között azért, mert már akkor kitűnt rendkívüli elbeszélő tehetsége, és testvérei elviselték „zsarnokoskodását” az érdekes történeteiért cserébe.
Apjához való különleges viszonya meghatározó volt Marx életében. Heinrich Marx szegény sorban nőtt fel, a társadalmi asszimiláció a szegénységből való kitörés lehetőségét jelentette számára. Teljesen áthatották a felvilágosodás eszméi, nagy rajongója volt Voltaire és Rousseau műveinek, de franciás műveltségén kívül a német és az angol kultúra ismerete is jellemezte. Marx 12 éves koráig nem járt iskolába, magántanuló volt, apja otthon tanította, ami megalapozta kettejük mély és bensőséges kapcsolatát, illetve részben magyarázatot ad arra, hogy ifjúkorában Marx miért használta egy ideig apja nevét. Apjával ellentétben anyja iskolázatlan, meglehetősen szűk látókörű volt, a háztartásvezetésen, a családon kívül nem nagyon érdekelte más, németül sem tanult meg jól. Marx felnőtt korára egyre jobban elhidegült és eltávolodott tőle.
Tanulmányait 1830 októberében, 12 éves korában kezdte meg a trieri "Fridrich Wilhelm Gymnasium"ban, és 1835-ben tett érettségit. A nagy múltú gimnáziumot 1563-ban jezsuiták alapították, de amikor Marx ott tanult, már állami iskola volt és a berlini porosz kormány fennhatósága alá tartozott. Igazgatója a felvilágosodás és az 1789-es francia forradalom iránt lelkesedő Johann Hugo Wyttenbach volt, az iskola tanári karát a franciabarát republikanizmus és a Rajna-vidék általános poroszellenessége jellemezte. A serdülőkorú Marxot a haladó szellemiségen túl közvetlen ellenzéki politikai hatások is érték, melyek közül a legjelentősebb, az apját is érintő Kaszinó Társaság ügye volt. 1834. január 12-én a liberális polgárság gyülekezőhelye, a trieri Kaszinó Társaság bankettet rendezett a rajnai landtag trieri küldöttei tiszteletére, melyen Heinrich Marx, mint a szervező bizottság elnöke, lojális és mérsékelt hangú beszédet mondott. Január 25-én pedig a társaság megalapításának évfordulóján a résztvevők a La Marseillaise-t és a La Parisienne-t énekelték, letérdeltek a francia trikolór előtt, megcsókolták, és olyan kijelentések hangzottak el nyilvánosan, amelyek a kormányt retorziókra késztették. A Kaszinót rendőri felügyelet alá helyezték, egy ideig be is zárták, házkutatást tartottak a gimnáziumban felforgató irományokat keresve. Marx apját és a gimnázium tanárait is figyelmeztetésben részesítették, Wyttenbachot nyugdíjazással fenyegették meg a tüntetésszámba menő esemény és az igazgatása alatti intézményben uralkodó liberális légkör miatt. „A fiatal Marxra utolsó tanulmányi éveiben feltétlenül hatást kellett gyakorolnia ennek a politikai agitációnak, amelyben apja, több tanára és iskolatársa is részt vett. Bár nincs bizonyítékunk arra, hogy ő maga is részt vett volna az agitációban, nem fér hozzá kétség, hogy ez a légkör nagymértékben hozzájárult első politikai tájékozódásához.”
Tanárai közül a történész Wyttenbach tette rá a legnagyobb hatást, aki a tanítás mellett figyelemre méltó tudományos tevékenységet is folytatott. Marx jól tanult a gimnáziumban, de nem volt osztályelső. Érettségi bizonyítványa alapján, 2,4-es összteljesítményét tekintve (az 1-es volt a legjobb) két diáktársával együtt a 32 fős osztályból a 8. helyet foglalta el. Tanulmányai során külön dicséretet kapott az ókori nyelvekben elért eredményei miatt, az utolsó évben pedig több alkalommal német dolgozataira. Ez beleillik abba a képbe, hogy ekkor még költő akart lenni, és fő érdeklődési körét az irodalom jelentette. "Egy ifjú elmélkedése pályaválasztáskor" című, 1835 augusztusában írt német érettségi dolgozata meglepően kiforrott gondolkodásról tett tanúságot. A társadalmi környezetnek az egyént döntően meghatározó sajátosságáról, mely későbbi tanaiban az osztálymeghatározottság fogalmaként nyert kifejtést, már ekkor a következőképpen vélekedett: "„De nem mindig választhatjuk azt a foglalkozást, amelyre hivatottnak érezzük magunkat, viszonyaink a társadalomban bizonyos mértékben már megkezdődtek, még mielőtt módunk lenne meghatározni őket.”" A dolgozat végső következtetéseként az egyén legfőbb célját életpályájának megválasztásában az emberiségért folytatott tevékenységben jelölte ki: "„A fő irányító azonban, amelynek a pályaválasztásban vezetnie kell bennünket, az emberiség java, önmagunk tökéletesítése. Ne vélje senki, hogy ez a két érdek ellenségként hadakozik egymás ellen, hogy az egyiknek meg kell semmisítenie a másikat; olyan az ember természete, hogy csak akkor érheti el tökéletesedését, ha embertársai tökéletesedéséért, javáért tevékenykedik.”" A dolgozatból sugárzik a mély vallásosság, az „istenség” fogalma az első hét bekezdésből négyben megtalálható, és az alapvetően morális indítékok vallási jelleget öltenek azáltal, hogy példaképül a krisztusi önfeláldozást állította.
1835 októberétől szülei kívánságának megfelelően jogi tanulmányokat kezdett a híres Bonni Egyetemen. Mivel ekkoriban még költői ambíciói voltak, a jogi stúdiumok mellett irodalmi és esztétikai tanulmányokat is folytatott. Ott tanított August Wilhelm Schlegel, a romantika neves teoretikusa, s Marx ebben az időszakában addigi racionalizmusát feladva a romantika hatása alá került. A stúdiumokat nagy szorgalommal végezte, annyira túlhajtotta magát, hogy 1836 elejére lebetegedett. A diákok ez idő tájt társadalmi helyzetük vagy lakóhelyük szerinti diákegyesületekbe tömörültek, Marx a mintegy 30 tagból álló trieri söregylet, a „Landsmannschaft” tagja, majd később egyik elnöke lett. Barátja ebben az időben Christian Heinrich Wienenbrügge, egy évvel korábban érettségizett gimnáziumi társa volt, akivel közösen béreltek szobát. A filozófiai fakultáson tanuló Wienenbrüggével lezajlott beszélgetéseiknek, vitáiknak bizonyára jelentős szerepe volt abban, hogy Marx érdeklődése ekkoriban a filozófia és a történelem felé kezdett fordulni, de e változáshoz hozzájárult az is, hogy a filozófiai karon sokkal ismertebb tanárok adtak elő, mint a jogin. Schlegel ekkori hatása Marxra vitathatatlan, de Friedrich Gottlieb Welcker klasszika-filológus is kiemelkedett az egyetemi oktatói karából, mint aki magával ragadta hallgatóságát.
A tanulás mellett Marx aktívan részt vett a söregylet összejövetelein, melyet erős porosz ellenesség jellemzett, így sokszor verekedésekig fajuló összeütközéseik voltak a többnyire nemesi származásúakat tömörítő bajtársi egyletekkel. 1836 augusztusában Marx párbajban is részt vett a „Borussia”-egylet egyik tagjával, melyben vágást szerzett a bal szeme fölé. Az eset apja mélységes felháborodását váltotta ki, aki elérkezettnek látta az időt az azonnali egyetemváltásra. „Amikor 1836 augusztus végén Marx elment Bonnból, már folyt az egyetemi bírónál a vizsgálat, s ezt végül csak a diák távozása miatt szüntették be.” Ez azonban alapvetően nem a párbaj miatt következett be, apja előrelátóan 1836 elején figyelmeztette fiát, hogy ne vásároljon túl sok könyvet, mert Berlinben fogja tanulmányait folytatni. Heinrich Marx nyilatkozata az egyetem részére fia egyetemváltásával kapcsolatban 1836. július 1-jén kelt, Marx tehát a párbajt valószínűleg annak tudatában vállalta, hogy a vizsgálatot elegendő idő hiányában nem lehet lefolytatni ügyében, így nem kockáztatta az eltanácsolást. 1836. augusztus 22-én kelt egyetemi végbizonyítványa a stúdiumok esetenként „kiváló szorgalommal és figyelemmel” történt elvégzéséről tanúskodik. Magatartására vonatkozóan, a párbaj ügy mint „tiltott fegyverviselés” bekerült végbizonyítványába.
A 18 éves Marx a bonni egyetem befejezése után nyári szünetre hazautazott és titokban eljegyezte gyerekkori játszópajtását, a nála négy évvel idősebb, nemesi származású Jenny von Westphalent. Ezzel egyszerre három vonatkozásban hágta át kora uralkodó rendi erkölcsi normáit, először a titkos eljegyzés, másodszor a polgári és nemesi rendi elkülönülés megsértése, harmadszor pedig akkoriban elképzelhetetlen volt, hogy a menyasszony idősebb legyen kérőjénél. Marx beavatta az apját a dologba, de leendő apósa, Ludwig von Westphalen – akit már gyerekkora óta ismert és atyai jó barátként szellemi fejlődésére nagy hatást gyakorolt – csak 1837 márciusában adhatta hozzájárulását az eljegyzéshez. „Szerelmük mélységes és bensőséges volt, s az is maradt mindvégig. Leányuk, Eleanor mondta egyszer: Jenny von Westphalen nélkül apja "sohasem lehetett volna az, aki volt".” Ez a szenvedélyes szerelem erőteljesen hozzájárult Marxnak a következő évek folyamán lezajlott gyors szellemi és személyiségbeli fejlődéséhez. Számos akadályt leküzdve, hét évnek kellett eltelnie, mire feleségül vehette jegyesét.
1836 október közepén Berlinbe utazott. Mivel ekkoriban még nem volt vasút Trier és Berlin között, az utat postakocsin, öt nap alatt tette meg. Október 22-én beiratkozott a Friedrich Wilhelm Egyetem jogi karára. Az európai hírű berlini egyetem a bonnitól nemcsak méretében tért el – háromszor annyi hallgatója volt –, hanem követelményeinek lényegesen magasabb színvonalában is. Az oktatói karban igazi nemzetközi szaktekintélyek voltak: Christoph Wilhelm Hufeland (orvostudomány), Johann Gottlieb Fichte (filozófia), Friedrich Schleiermacher (teológia), Heinrich Julius Klaproth (orientalisztika), Barthold Georg Niebuhr (római történelem), Friedrich Carl von Savigny (római jog), Leopold von Ranke (történelem) és a legbefolyásosabb Georg Wilhelm Friedrich Hegel, aki 1818-tól haláláig, 1831-ig tanított az egyetemen.
Marx első berlini évét a száraz jogi tanulmányok és a bizonytalan jövőjű, beteljesületlen szerelemmel átitatott romantikus költészeti próbálkozások töltötték ki. Jenny nem levelezett addig vele, míg jegyességüket apja előtt nem legalizálták. Marx viszont attól tartott, hogy Jenny apja nem egyezik bele házasságukba, s ez az ellentmondás rendkívül felfokozta háborgó lelki állapotát. Három füzetnyi verset küldött szerelmének 1836 karácsonyára. Marx életében radikális változások következtek be e szerelmi kapcsolat hatására. Felhagyott korábbi szertelen, kicsapongó életmódjával és egyéni teljesítményével igyekezett méltóvá válni kedveséhez, amire apja is nyomatékosan figyelmeztette leveleiben. Azt tanácsolta, hogy jogi vagy filozófiai mű írásával csiszolja tehetségét, s a lehető legrövidebb úton egyetemi professzori állást szerezzen.
Az első téli szemeszteren két jogi tantárgyat hallgatott, így a konzervatív Savigny és a haladó nézeteket képviselő, liberális Hegel tanítvány, Gans jogfelfogásbeli vitáinak kellős közepébe került. Harmadik stúdiumként a Schelling tanítvány, Steffens antropológiai előadásait látogatta. Egyre jobban érdeklődésének előterébe került a filozófia, 1837 elején apja tanácsát is megfogadva egy monumentálisnak szánt jogfilozófiai művet kezdett írni, amiből megszületett mintegy 300 oldal, de annyira elégedetlen volt vele, hogy félbehagyta. Tudományos alkotási kísérletének kudarca visszatérítette az irodalomhoz, "Oulanem" címmel belekezdett egy sorstragédia írásába, ami szintén befejezetlen maradt. "Scorpion und Felix" címmel szatirikus regényt, továbbá verseket írt, melyek kevés irodalmi értékkel bírnak, viszont jól tükrözik szellemi fejlődését. Ekkoriban sokat és sokfélét olvasott; élete végéig megtartott szokásává vált, hogy olvasmányairól kivonatokat készített. „Az első félév végére egészségét aláásta a szellemi túlterhelés és az idegfeszültség, amelyet a menyasszonyával és annak szüleivel való kapcsolatának tisztázatlansága okozott. Jenny ugyanúgy szenvedett ettől a helyzettől; nehezen viselte el, hogy jegyességét titkolnia kell családja előtt.” Marx a kritikussá váló helyzetet azzal próbálta megoldani, hogy 1837 márciusában levélben megkérte Jenny kezét szüleitől, akik hozzájárultak a frigyhez. Jenny tartós hallgatása a túlhajtott munkával társulva súlyos pszichés és szellemi válságot, illetve betegséget okozott az ifjú Marxnál. Orvosi javallatra kiköltözött vidékre, Stralau faluba, ami jelentős mértékben hozzájárult gyógyulásához. Szellemi tekintetben eltávolodott a romantikától, illetve Kant, Fichte idealizmusától, s Hegel filozófiája ragadja meg egyre jobban. Hegel bölcseletét azonban nem egycsapásra fogadta be, hanem egy hosszabb folyamat eredményeként. Marx 1837 tavaszán még epigrammákban gúnyolta Hegel „vulgáris gondolkodásmódját” és „homályos nyelvezetét”, a nyáron azonban Stralau nyugalmában elolvasott minden hozzáférhetőt Hegeltől, s egyre jobban a hatása alá került. Csatlakozott az ifjúhegeliánusok „Doktorklub” nevű köréhez, melynek ekkoriban legfontosabb tagjai Adolf Friedrich Rutenberg, Karl Friedrich Köppen és Bruno Bauer voltak. A mindössze huszadik életévében járó Marx intellektuális erejére jellemző volt, hogy a Doktorklub nála 9–10 évvel idősebb, bölcsészdoktor tagjai befogadták maguk közé, s egyenrangú szellemi partnerként ismerték el, annak ellenére, hogy még évekig semmilyen jelentős publikációt nem mutatott fel. Az első berlini év alatt hatalmas változások zajlottak le benne, aminek történetét egy összegző levélben világította meg apjának. Ebben kifejezte azt a szándékát is, hogy apja tanácsainak megfelelően az egyetemi pálya felé menjen a jogi (ügyvédi vagy államigazgatási) helyett. Apja válaszlevelében mélységes csalódását tolmácsolta, viszonylag erélyesen korholta fiát, amiért nem iparkodik teljesíteni szülei elvárásait, és számára értelmetlen dolgokra pazarolja energiáját. Az elkerülhetetlenül érlelődő összecsapás apa és fia között elmaradt, mivel Heinrich Marx 1838. május 10-én elhunyt, és így Marx élete végéig szeretettel őrizhette meg emlékezetében.
Legjobb barátja hamarosan a teológus, valláskritikus Bruno Bauer lett, aki a bonni egyetemre való 1839-es kinevezéséig nagy hatást gyakorolt rá. Szellemi társként és egyfajta mentorként ekkor még leendő egyetemi karrierjének elindulását szándékozott segíteni. Bauer Bonnba való eltávozása után Marx Köppent fogadta legjobb barátjául. Az ifjúhegeliánusok közül elsőként politikai harcba bocsátkozó Köppent ez az intellektuális kapcsolat valósággal lenyűgözte, 1840-ben megjelent könyvét Marxnak dedikálta, egy későbbi levelében pedig „gondolat-gyárnak” titulálta.
Végbizonyítványa arról tudósít, hogy Marx 1839-től jogi tanulmányait nem folytatta, egyetemi stúdiumait pedig minimalizálta. Az 1839-es nyári szemeszteren csupán barátja, Bruno Bauer előadásait hallgatta Ézsaiásról, az 1839–40-es téli és az 1840-es nyári szemesztereken semmilyen tantárgyat nem vett fel, illetve az 1840-es téli szemeszteren is csupán egy Euripidész-stúdiumot végzett. Idejének nagy részét filozófiai vizsgálódásainak szentelte: „1839 és 41 között feljegyzéseinek tanúsága szerint elsősorban Hegel természetfilozófiáját, Arisztotelész értekezését a lélekről, Spinoza leveleit, Leibniz, Hume és a kanti iskola filozófiáját tanulmányozta.” A "Füzetek az epikuroszi, a sztoikus és a szkeptikus filozófiáról" című hét jegyzetfüzete szerint az 1838–39-es téli szemeszterben nekilátott az Arisztotelész utáni ókori filozófia megismeréséhez, abból a célból, hogy összefoglaló munkát írjon róla, melynek részét képezte volna doktori disszertációjának tárgya: Epikurosz és Démokritosz természetfilozófiájának összehasonlítása. A téma megválasztásánál egyfelől Hegel "Religionsphilosophie" című műve, másfelől Bauer hatása érvényesült. Hegel rendkívül elmarasztalóan ítélte meg e három filozófiai irányzatot, ellenben Bauer az emberi öntudat fejlődésének filozófusait látta bennük, akik gondolataikkal megtermékenyítették az őskereszténységet, s tanaiknak fontos szerepet tulajdonított a kortárs liberális burzsoázia forradalmi ideológiájának formálásában. Marxot azonban ezentúl a filozófia alapkérdése, a gondolkodás és a lét viszonya érdekelte, az, hogy a filozófiának milyen szerepe lehet a világ gyakorlati átalakításában.
Marx először a berlini egyetemre, nyomtatásban szándékozott beadni doktori dolgozatát, de a dolgozat ateista szellemisége miatt számíthatott rá, hogy az egyetem teista professzorai – többek között Friedrich Julius Stahl – akadályokat gördítenek disszertációja elfogadása elé. Időközben barátai, főleg Bauer sürgették, hogy gyorsítsa fel a doktori cím megszerzését. Így a jénai egyetem mellett döntött, amelyről köztudott volt, hogy ott könnyebben lehet doktori fokozatot szerezni, s lemondva a dolgozat időigényes kinyomtatásáról, kézírásos példányt adott be elbírálásra. 1841. április 6-án küldte el "A démokritoszi és epikuroszi természetfilozófia különbsége" (Differenz der demokritischen und epikureischen Naturphilosophie) című disszertációt Karl Friedrich Bachmann professzornak, a jénai egyetem filozófiai dékánjának, aki már 13-án a kari tanács elé terjesztette „kiválóan érdemesnek ítélem” kifejezéssel summázott értékelését. A dolgozat színvonala magasan a követelmények fölötti tudományos teljesítményt mutatott fel, így 15-én, vizsga nélkül, rekordidő alatt kapta meg a minősítést.
Marx a doktori diplomával a birtokában Trierbe utazott azzal a szándékkal, hogy feleségül veszi több mint négy éve eljegyzett kedvesét, Jenny von Westphalent. Anyja azonban nem járult hozzá az apai örökrész kifizetéséhez – minthogy fia ügyeit rendezetlennek ítélte –, s ezáltal meghiúsította az esküvőt. Ettől fogva anyjával való kapcsolata meglehetősen hűvössé vált. Ugyanakkor Jenny is konfliktusba került féltestvérével, Ferdinand von Westphalennel, aki makacsul ellenezte a házasságukat.
Marx és Bauer elégedetlen volt az Arnold Ruge kiadásában megjelenő "Hallische Jahrbücher" radikalizmusával, ezért 1841. március végén felvetették, hogy "Archiv des Atheismus" címmel alapítanak egy új folyóiratot, amely kendőzetlenül képviseli az ateizmust. A lappal kapcsolatos teendők megbeszélésére júliusban Marx meglátogatta Bonnban barátját, ekkor még azzal a reménnyel, hogy valószínűleg hamarosan az ottani egyetemen fog tanítani. Néhány hét múlva azonban Bauer helyzete ingataggá vált, mivel augusztus 20-án Eichorn kultuszminiszter kikérte a teológiai fakultások véleményét azzal kapcsolatban, hogy Bauer nézetei összeegyeztethetők-e egyetemi állásával. A fakultások 15:11 arányban kiálltak mellette, de feltételeik a megbélyegzéssel voltak egyenértékűek. Októberben a király, IV. Frigyes Vilmos utasítására megindult a megtorlás az ifjúhegeliánusok ellen. Bauernek megtiltották az előadásokat az egyetemen, Köppen megrovásban részesült és a már korábban állásából eltávolított Rutenberggel együtt mindketten rendőri felügyelet alá kerültek. Marx esélyei az egyetemi karrierre vonatkozóan néhány hónap leforgása alatt jelentősen csökkentek, bár egy ideig még nem tett le tervéről teljesen. Időközben világnézeti, politikai fejlődése folytatódott, s kezdett fokozatosan eltávolodni Bauer elvont ateizmusától. August von Cieszkowski nyomán a tett, a gyakorlat filozófiája izgatta, ami logikusan elvezette a politikai érdeklődés felé, s ezáltal közeledett a radikalizálódó Rugéhoz.
Mintegy féléves Bonni tartózkodása alatt megismerkedett az egyetem befolyásos professzoraival, a közélet helyi szereplőivel, és számos új barátságot kötött. Az egyetem professzorai igen negatív benyomást tettek rá, viszont a „Kölni Kör” tagjaival létrejött ismeretségei jelentősen befolyásolták életét. Közeli barátságba került a kör egyik vezető tagjával, Georg Jung jogi doktorral, akivel még a berlini "Doktorklub"ból futólag ismerték egymást, illetve Moses Hess filozófussal, aki a kommunizmus korai, utópista elméletének egyik legelső németországi képviselője és egyúttal rendkívüli agitációs képességekkel rendelkező egyéniség volt. A körhöz tartoztak a felemelkedőben lévő liberális rajnai burzsoázia reprezentánsai, Ludolf Camphausen, 1848-ban porosz miniszterelnök, David Hansemann, 1848-ban porosz pénzügyminiszter, Gustav Mevissen, a "Rajna Vasúttársaság" későbbi elnöke, s számos haladó értelmiségi, akik családilag kötődtek e nagyvállalkozói körhöz, például Dagobert Oppenheim, a Salomon Oppenheim & Cie bankház tulajdonosának testvére, de Johann Heinrich Stein kölni bankár vejeként Georg Jung is. A poroszországi liberális ellenzék vezetőjének számító "Kölni Kör", 1841 őszén egy napilap, a hamarosan megjelenő Rheinische Zeitung alapítását készítette elő, így a fiatal Marx a kialakulóban lévő rajnai burzsoázia politikai szervezkedésének kellős közepébe került.
Időközben a hatóságok 1841 nyarán betiltották a "Hallische Jahrbücher"t, mire kiadását Ruge áthelyezte a Poroszországon kívüli Drezdába, a nevét pedig "Deutsche Jahrbücher"re változtatta. Amint a folyóiratterv híre eljutott Rugéhoz, a szerzők és az olvasók átpártolásától való félelmében azonnal radikálisabbá tette a "Deutsche Jahrbücher" politikai irányvonalát. Marxék, tapasztalván a felzárkózást Ruge részéről – új folyóiratának programjában a polgári demokratikus szabadságjogokért, a radikális humanizmusért folytatott harc szerepelt – bár nem adták fel teljesen laptervüket, már semmilyen gyakorlati lépést sem tettek realizálása érdekében. Ebben annak is része volt, hogy Marx és Bauer együttműködése 1841 végétől gyengülni kezdett, ami nagy sikert aratott közös szatirikus művük – "Az utolsó ítélet harsonája az ateista és antikrisztus Hegel felett" (Die Posuane des Jüngsten Gerichts über Hegel den Atheisten und Antichristen) – második kötetének munkálatainál jelentkezett. Miközben Bauer szokásos gyorsaságával megírta részét a könyvben, Marx halogatta a keresztény művészetet és a hegeli jogfilozófiát taglalandó saját penzumának formába öntését. Az írást Marx személyes krízishelyzete akadályozta. 1842 januárjától Trierben tartózkodott, mivel Jenny apja és egyben atyai jó barátja, Ludwig von Westphalen súlyosan megbetegedett, majd 1842. március 3-án meghalt, ami nagyon megviselte. Az okokhoz hozzáadódott anyjával való konfliktusainak elmélyülése, melynek következményeként trieri tartózkodása alatt nem otthon lakott, ráadásul pedig saját betegsége is. „A dolog magyarázata nyilván az, hogy 1841 és 1842 fordulóján új szakasz kezdődött a fiatal Marx eszmei fejlődésében; ebben a szakaszban fejeződött be forradalmi-demokratikus nézeteinek kialakulása, Marx ekkor egyesítette közvetlenül a filozófiát a politikával.” Ez a változás Bauertól való eltávolodásában, illetve politikai tekintetben Rugéhoz, míg elméletileg Feuerbachhoz való további közeledésében nyilvánult meg. Marx a legkomolyabban vette az ifjúhegeliánusok gyakran hangoztatott elvét, hogy „a filozófiának gyakorlattá kell válnia”, első sajtóbeli nyilvános színre lépése a politikai publicisztika műfajában történt volna a sajtószabadság témakörében, "Megjegyzések a legújabb porosz cenzúrautasításról" című cikkével, ám a cenzúra ezt meghiúsította.
1841 novemberében megjelent, s hatalmas vitákat generált Ludwig Feuerbach fő műve "A kereszténység lényege" (Das Wesen des Christentum) címmel, melynek materialista valláskritikája kortársai idealista valláskritikájánál radikálisabb volt, s egyúttal Hegel filozófiáját alapjaiban bírálta. „A hagyományos marxista álláspont szerint Feuerbach »hatását« Marxra "A kereszténység lényege" (1841) megjelenésétől számítják, holott éppen ez a mű hatott legkevésbé Marxra. Viszont igen jelentős szerepet játszott Marx fejlődésében az 1839-es Hegel-kritika és az 1843-as Alapelvek.” Feuerbach materialista filozófiai fordulata "A hegeli filozófia kritikájához" című tanulmányával vált teljessé, amely harmadik publikációja volt a "Hallische Jahrbücher"ben, Arnold Ruge folyóiratában. Ez akkora elismerést hozott számára a német ellenzéki mozgalomban, hogy egycsapásra egyik legbefolyásosabb filozófiai vezetőjükké vált. Mindez úgy, hogy Feuerbach materializmusának tényleges jelentőségét Marxon kívül senki sem fogta fel s fogadta el. Feuerbach Marxra gyakorolt hatása alapvetően természetfilozófiai jellegű volt, amely 1839-ből eredeztethető. Marx „Feuerbach-kultusza” a csúcspontját nem 1841-ben, "A kereszténység lényegé"-nek megjelenése idején érte el, hanem 1844–45-ben, amikor Marx reményeket fűzött Feuerbachnak a gyakorlati politikai küzdelembe való bevonásához. E hatásbeli tetőpont egyik legfontosabb eleme "A jövő filozófiájának alapelvei" publikálása 1843-ban. Marx 1843-as fokozódó érdeklődése Feuerbach filozófiája iránt annak tulajdonítható, hogy felismerte hasonló irányú fejlődési pályáját, így hatása nem pusztán abban nyilvánult meg, hogy átvett bizonyos gondolatokat, világszemléletet tőle, hanem tudati megerősítést jelentett számára az azonosság, hiszen „fej fej mellett”, mindketten a filozófia „terra incognita”-ján jártak. Filozófiai fejlődésük párhuzamosságát az a filológiai tévedés is szemlélteti, amely 1967-ig Marxnak tulajdonított egy álnéven publikált Feuerbach „önrecenziót”.
A "Rheinische Zeitung" 1842. január 1-től jelent meg, s tulajdonosainak kívánsága szerint elsősorban a Rajna-vidéki burzsoázia gazdasági érdekeit kellett volna képviselnie. Első kvázi főszerkesztőjének a neves közgazdászt, Friedrich Listet nem sikerült megnyerniük, viszont ajánlására egyik tanítványa, dr. Höffken kapta meg a pozíciót. Moses Hess rendkívül csalódott volt, hogy a lap kulcspozíciója helyett csupán társszerkesztői posztot kapott, hiszen a lap elindulásának megszervezésében jelentős szerepet töltött be. Gyorsan kiderült, hogy Höffken alkalmatlan a feladatra, mivel az olvasók számára érdektelen közgazdasági cikkek túlsúlyba kerültek szerkesztői tevékenysége nyomán, nem volt érzéke a cenzorral való kapcsolattartáshoz, és mérsékelt liberális irányvonala miatt összekülönbözött a többi társszerkesztővel is, akik körében az agitátor Moses Hess ifjúhegeliánus radikalizmusa egyre nagyobb befolyásra tett szert. Marx kezdetben nem vett részt az újság gyakorlati szervezésében, de már a tervezési fázistól figyelemmel kísérte születését, s háttértanácsadóként, ötletgyárosként felkeltette alapítóinak figyelmét. Így amikor Höffken január 18-án lemondásra kényszerült, Marx javaslatára korábbi berlini barátját, a forradalmi nézetei miatt gimnáziumi tanári állásából felfüggesztett és rendőri felügyelet alatt álló Rutenberget tették meg főszerkesztőnek. Rutenberg azonban szintén alkalmatlannak bizonyult e szerepkör betöltésére, melyet Marx már néhány hónappal később, önkritikusan maga is beismert. A "Rheinische Zeitung" tényleges irányítása dr. Rave (a "Rheinische Allgemeine Zeitung" egykori főszerkesztője), illetve az energikus Hess kezébe került, s a lap februártól az ifjúhegeliánusok harcos ellenzéki orgánumává vált. Ettől fogva színvonalas és olvasmányos cikkei révén Bruno Bauer meghatározó munkatársa lett a "Rheinische Zeitung"nak, melynek híre országszerte gyorsan terjedt, előfizetőinek száma a kezdeti 400-ról néhány hónap alatt megduplázódott. A tulajdonosok, az előfizetők látványos növekedéséért cserébe, elnézték a számukra túlzott politikai radikalizmust, az ateizmust, a kormányellenességet, mely a cenzúra kezdeti mérsékelt szigora ellenére érvényesült. A berlini hatóságok hamar felfigyeltek a "Rheinische Zeitung" berobbanására a poroszországi sajtótermékek körébe, annál is inkább, mivel Rutenberg – kissé túldimenzionálva – félelmetes forradalmár hírében állt kormánykörökben. Von Rochow igazságügy miniszter már januárban a „felforgató tendenciájú” újság betiltását követelte, de "von Bodelschwingh" tartományi elnök közbenjárása egyelőre megmentette, ugyanis kijelentette, hogy „be fog avatkozni a lap irányzatának megváltoztatása érdekében”.
Marx 1842. március végétől körülbelül két hetet Kölnben tartózkodott, ahol személyes kapcsolatba lépett a "Rheinische Zeitung" stábjával, és megígérte közreműködését, ám mint egyik levelében írta: "„Kölni letelepedésem tervét feladtam, mivel az élet ott számomra túl zajos, s a sok jó baráttól nem jut az ember a jobb filozófiához.”" Ekkorra Bruno Bauert elbocsátották a bonni egyetemről, Marx pedig végleg elkötelezte magát a független publicista lét mellett. Nagyszabású tervei szerint öt kritikai cikksorozatot írt volna az 1841. május 23-tól július 25-ig tartó 6. rajnai Landtag tanácskozásairól, melynek jegyzőkönyvei akkoriban jelentek meg. Ebből csupán három realizálódott, az első a sajtószabadság kérdésének gyakorlati vonatkozásait, a második a kölni érsek és a kormány közötti konfliktust – ezt a cenzúra betiltotta, s az írás elveszett –, a harmadik pedig a falopási törvényjavaslat vitáját dolgozta fel. Marx április 10-től május végéig Bonnban tartózkodott, ezek voltak utolsó, vidámságban együtt töltött napjai Bruno Bauerrel, aki hamarosan Berlinbe távozott, hogy megpróbálja elintézni a kormánynál újraalkalmazását. Bauer elutazása után Marx beletemetkezett a munkába. A rajnai Landtag sajtószabadságról folytatott vitáinak kritikai elemzéseként megszületett első cikksorozata, amely május 5-től 19-ig jelent meg hat részben a "Rheinische Zeitung" hasábjain, s nagy sikert aratott.
Május végén öccse, Hermann halála miatt visszautazott Trierbe, ahol hat hetet töltött, kezdetben a szülői házban. Ekkortól anyja végleg beszüntette anyagi támogatását, ami által rendkívül nehéz anyagi körülmények közé került. Az állandó szemrehányások és viták odáig vezettek, hogy Marx az utolsó két hetet egy vendégfogadóban töltötte, s minden kapcsolatot megszakított anyjával. Ez alatt tudott valamit dolgozni, ideje nagy része teljesen szétforgácsolódott. Egyetlen jelentősebb cikket tudott csak befejezni, amely szatirikus visszavágás volt az ultramontán "Kölnische Zeitung" politikai szerkesztője, Karl Heinrich Hermes dühödt támadására.
Július közepén visszatért Bonnba, ahol filozófiai tanulmányainak folytatása során alaposan tanulmányozta Feuerbach műveit, s ekkor még idealista, baloldali hegeliánus álláspontról szándékozott bírálatot gyakorolni fölötte. Emellett megírta második cikksorozatát a kölni érsek törvénytelen letartóztatása ügyében, melyben mind az egyházat, mind az államot saját elvtelenségével szembesítette. A katolikus–protestáns ellentét miatt a vallási kérdés politikailag annyira érzékeny téma volt, hogy a cikk teljesen a cenzúra áldozatául esett, s végül elkallódott. Augusztustól Marx egyre inkább részt vett a "Rheinische Zeitung" szerkesztésében, s határozott koncepcióját stratégiai kérdésekben is kifejtette.
Marx 1842. október 15-én vette át a "Politika" és a "Hírek" rovatainak szerkesztését, s ebbéli állásában évi 600 talléros fizetést kapott. Vezetése alatt az újság színvonala jelentősen javult, cikkei olvasmányosabbak lettek, s az előfizetők számának növekedése újra nekilendült. Von Schaper tartományi főprezidens november 10-én keltezett jelentésében csalódottan írta az alábbi sorokat: „Augusztus 6-i jelentésemben kifejezett azon reményem, miszerint a "Rheinische Zeitung"nak magától meg kell szűnnie előfizetőinek csekély száma miatt, sajnálatomra nem vált valóra, sőt megbízható forrásból származó értesüléseim szerint az utóbbi időben jelentékenyen emelkedett ezen újság forgalma, s most állítólag 1800 példány kel el belőle. Minthogy ezen előfizetői létszám elegendőnek látszik arra, hogy biztosítsa a lap fennmaradását, a lap irányzata pedig mind pimaszabbul és ellenségesebben fejeződik ki, ennélfogva most komoly rendszabályokat kell majd alkalmazni vele szemben.”
Marx mindjárt első szerkesztői napján arra kényszerült, hogy megírja munkássága legelső kommunizmussal foglalkozó cikkét. Az augsburgi "Allgemeine Zeitung" – főleg Gustav Mevissen és Moses Hess külföldi tudósításai miatt nem alaptalanul – a kommunizmus eszméinek pártolásával vádolta meg a lapot, mivel többek közt tárcarovatában átvette Wilhelm Weitling folyóiratának egyik szeptemberi írását, illetve hírt adott egy tudóskongresszusról, ahol egy szekcióban furieristák javaslatait tárgyalták meg. Marx elismerte, hogy a kommunizmus „rendkívül komoly korkérdés Franciaország és Anglia számára”, és ironikusan kritizálta a konkurens lap felületességét: „Nem vagyunk olyan művészek, hogy "egyetlen" frázissal elintézzünk olyan problémákat, amelyek megoldásán "két" nép dolgozik.” Miután ellentámadással elterelte a figyelmet a vádakról, azzal vonult vissza, hogy túl keveset tud a témáról ahhoz, hogy érdemben tudna róla nyilatkozni:
Marx ügyesen manőverezett, kitért a rá jellemző megsemmisítő intellektuális ütközet elől, de megsokszorozott erővel tanulmányozni kezdte a különböző utópista szocialista szerzők munkáit. Ezen az őszön olvasta Étienne Cabet "Utazás Ikáriába" (Voyage en Icarie, 1842), Victor Considerant "Destinée Sociale" (1834–38), Théodore Dézamy "Calomnies et Politique de M. Cabet" (1842), Charles Fourier "A négy mozgás és az általános rendeltetések elmélete" (Théorie des Quatre Mouvements et des Destinées Generales, 2. kiad. 1841), Pierre Leroux "De l’Humanité", 1840), Pierre-Joseph Proudhon "Mi a tulajdon? " (Qu’ est-ce que la Propriété?, 1841) című műveket.
Az inspirációk között, melyek figyelmét a kommunizmus kérdésre irányították, nem elhanyagolható szerepe volt Moses Hess lelkes, agitatív, személyes befolyásának sem, hiszen társszerkesztőként napi kapcsolatban voltak, másrészt annak a Hess által kezdeményezett, Marx által is látogatott „kommunista” vitaklubnak, melynek tagjai közt volt Georg Jung, Gustav von Mevissen, Heinrich Bürgers, Conrad Schramm, Gerhard Compes, Carl d’Ester, Karl Heinrich Brüggemann és Fritz Anneke. A közvetlen impulzusokon túl, fontos történelmi körülmény volt a brit chartista mozgalom 1842 augusztusi általános sztrájkja, amelynek híre Poroszországba is eljutott, s felélénkítette a munkásmozgalom iránti érdeklődést.
Azzal, hogy magasabbra tette a minőségi mércét, s konkrét, tényeken alapuló harcot várt el, egyre élesebb konfliktusba került a berlini "Szabadok" körével, ami hamarosan szakítással végződött. A nézetkülönbségek gyökerei némileg korábbra nyúltak vissza. Bruno Bauer öccse, Edgar Bauer "Az arany középút" címmel 1842 nyarán publikálta a "Szabadok" által programadónak tekintett cikksorozatát, amelyben bírálta a délnémet liberálisok elvtelen megalkuvását. Marx taktikai okokból nem értett egyet a cikk ultra radikális irányzatával, s Dagobert Oppenheimnek írott augusztus 25-i levelében alapos kritikát gyakorolt fölötte, felhívta a figyelmet, hogy ez csak arra alkalmas, hogy kiprovokálja a fokozott cenzúrát, s végül a lap betiltását. Már itt utalt rá, hogy a politikai harc mércéje a gyakorlati eredményesség a frázishősködéssel szemben. A konfliktus akkor éleződött ki, amikor 1842 novemberében Ruge és Herwegh látogatást tett Berlinben, s elvi összetűzésbe kerültek a "Szabadok"kal. Erről Herwegh – Rugéval egyetértésben – a "Rheinische Zeitung" hasábjain kifejtette kritikus véleményét egy november 29-én megjelent jegyzetében, ami a következő mondattal zárult: „A botrányt, az izgágaságot fennhangon és határozottan el kell ítélni egy olyan korban, amely komoly, férfias és higgadt jellemeket követel magasztos céljainak kiharcolásához.” Marx pedig Rugéhoz írott levelében összefoglalta az akkorra tolerálhatatlanná vált hiányosságokat a Szabadok írásaival kapcsolatban:
Meyen további követelőzésére Marx szakító levéllel válaszolt, Ruge pedig teljes mértékben igazat adott Marxnak. Bruno Bauer még közvetítőként próbált fellépni, de mivel egyértelműen a "Szabadok" pártján volt, Marx már nem is válaszolt a levelére, így véglegessé vált a szakítás.
1842 őszén IV. Frigyes Vilmos király vissza akarván adni az állam keresztény jellegét, jelentősen meg kívánta szigorítani a házasság felbontásának lehetőségét. A törvényjavaslatot szigorú titokban dolgozták ki, de Georg Jung, barátja, Flotwell kelet-poroszországi elnök idősebb fia révén megszerezte, majd bírálatok kíséretében a "Rheinische Zeitung" október 20-án nyilvánosságra hozta, amivel hatalmas sajtóbotrányt robbantott ki. A liberális lapok mind átvették a közlést, melynek nyomán tömeges társadalmi tiltakozás alakult ki az országban. A király kénytelen volt lemondani a törvény életbe léptetéséről, de a "Rheinische Zeitung" elleni megtorlások nem maradtak el. Betiltással fenyegetőzve követelte a kiszivárogtató megnevezését, s nyitott kapukat döngetve, követelte a „veszélyes” Rutenberg eltávolítását (arról nem volt információja, hogy ez már megtörtént). Renard felelős szerkesztő erre november 17-én beadvánnyal válaszolt, amelyet természetesen Marx írt. Ebben kifinomult jogi érveléssel védelmébe vette a lap érdekeit, beleegyezett Rutenberg leváltásába, akinek dr. Rave került formailag a helyére, s látszatengedményekkel Marx változatlanul vihette tovább a lapot.
Időközben, október végén és november elején, megjelent Marx 3. cikksorozata a 6. rajnai Landtag tanácskozásairól, "Viták a falopási törvényről" címmel, melynek nyomán vizsgálat indult az ismeretlen szerző kilétének kiderítésére, mert bírálta a „fennálló állami berendezkedést”. Írásával védelmére kelt az elszegényedett parasztoknak a szokásjogon alapuló rőzsegyűjtési joguk érdekében, mivel a szűk látókörű erdőbirtokosok szigorúan büntetendő bűncselekménynek nyilvánították az addigi kihágást. Ez volt az első alkalom, hogy Marx egy írásában gazdasági kérdésekkel foglalkozott, és e cikkének is szerepe volt abban, hogy érdeklődése a közgazdaság tanulmányozása felé fordult.
1842. november végén Angliába menet Friedrich Engels másodszor is útba ejtette a "Rheinische Zeitung" szerkesztőségét Kölnben, és ezúttal személyesen is megismerkedtek. Engels erre az eseményre egy 1895-ös levelében így emlékezett vissza:
Marx taktikai húzásainak következtében átmenetileg enyhült a cenzúra. Laurenz Dolleschall rendőrtanácsos volt az első cenzor, akivel vezető szerkesztőként napi kapcsolatban volt. Szellemi fölénye folytán azonban sokszor meggyőzte a cenzort egy-egy cikk átengedéséről. Ezért Von Schaper tartományi elnök indítványára leváltották, s december 1-jétől Wiethaus ülnök töltötte be a cenzori tisztséget. Marx azonban hamarosan „átnevelte” őt is, miáltal átengedett számos olyan cikket, amely felháborította a kormányt. Ezek közé tartozott Marx két cikksorozata, az egyik a "Leipziger Allgemeine Zeitung" betiltása kapcsán, míg a másik "A moselvidéki ††-tudósító igazolása" című. Marx átlátta, hogy a "Leipziger Allgemeine Zeitung" és a "Deutsche Jahrbücher" betiltása egy átfogó offenzívának a része, melyet a kormány a liberális sajtó ellen indított, ezért a kérdést a sajtószabadság általános perspektívájában elemezte. A Mosel-vidéki szőlőtermelő parasztok helyzetének taglalása pedig a Rajna-vidék egyik robbanásveszélyes szociális problémáját feszegette. Januárban megjelentettek egy bíráló cikket az orosz despotizmusról, ami diplomáciai tiltakozáshoz vezetett. Mindez már túl sok volt a kormánynak, és 1843. január 21-én betiltotta a lapot. Az újság megszűnésének határidejét április 1-jére tűzték ki, de addig is a cenzúrát rendkívüli módon megszigorították, sőt kettős cenzúrát vezettek be. Lemondatták Wiethaust, s helyére a belügyminisztérium újsághivatalából egy Saint-Paul nevű miniszteri titkárt küldtek, aki régebben rendszeres résztvevője volt a "Szabadok" körének, „[…] ennélfogva igen jártas volt az ifjúhegeliánus ideológiában, s így félelmetes cenzor vált belőle. Csodálta Marx jellemszilárdságát és szellemi erejét, s hamar felismerte, hogy ő a lap "spiritus rectora", lelke. »Doktor Marx – írta – kétségtelenül a lap elméleti központja, elméleteinek eleven forrása. Megismerkedtem vele, feláldozná az életét is azokért a nézetekért, amelyek meggyőződésévé váltak.«”
A lap betiltása széles társadalmi felháborodást váltott ki. Először az újság részvényesei beadványt juttattak el a királyhoz, hogy semmisítse meg a döntést, majd számtalan levél érkezett ugyanilyen céllal, és végül aláírásgyűjtések indultak a lap megmentése érdekében, melyek egyikét Marx is aláírta, de mindezek sikertelennek bizonyultak. Marxnak az a furfangos ötlete támadt, hogy magára vállal minden kritikus ügyet, miáltal talán elérheti az újság fennmaradását. Addigi névtelenségét feladta, és azt terjesztette magáról – nem teljesen alaptalanul –, hogy tulajdonképpen ő a lapnál a legfőbb, az egyetlen „bajkeverő”, majd látványosan, mintegy politikai tiltakozásként kilépett a szerkesztőségből, de a hatóságokat ezúttal már nem tudta megtéveszteni. A porosz kormány mindazonáltal kísérletet tett Marx megvesztegetésére J. P. Esser revíziós titkos tanácsos, apja egykori barátja útján, aki magas államhivatalnoki állást ajánlott számára, amit Marx visszautasított. A "Rheinische Zeitung" ügye, harca a szabad sajtóért, összeforrott Marx nevével, mely a korabeli ellenzéki újságok, s egyéb kiadványok révén széles körű ismertségre tett szert és országos rokonszenv övezte.
Marx január 25-én így írt Arnold Rugénak: "„Komisz dolog szolgamunkát végezni még a szabadság érdekében is, s tűkkel hadakozni husángok helyett. Belefáradtam a képmutatásba, az ostobaságba, a nyers tekintélybe, s a mi simulásunkba, hajlongásunkba, hétrét görnyedésünkbe és szőrszálhasogatásunkba. Tehát a kormány jóvoltából ismét szabad vagyok.”" Következő sorai megvilágítják, hogy is érti ezt, további életét emigrációban képzeli el: "„Ha úgy adódnék, hogy netán Zürichben Herweghgel a »Deutsche Boté«-t szerkesszem, ennek nagyon örülnék. Németországban semmit sem kezdhetek többé. Itt az ember meghamisítja önmagát.”" Ezzel egyidejűleg, Ruge megújított formában szintúgy Svájcban szándékozott kiadni a "Deutsche Jahrbücher"t, s ő is hívta Marxot, hogy szerkesszék együtt. Ruge február 17-én már azt írta barátjának, hogy: "„Megállapodásra jutottam ez ügyben Marxszal, aki elhagyja Kölnt.”" Marx viszont hamarosan új koncepcióval állt elő, s március 13-án írt levelében felvetette a "Deutsch–Französische Jahrbücher" szimbolikus helyszínű, strasbourgi kiadásának ötletét. Forradalmi körökben már elterjedt törekvés volt a német és a francia erők egyesítése. Ruge ezt egy elsősorban filozófiai folyóirat, míg Marx a szociális elemet hangsúlyozó politikai folyóirat formájában képzelte el. Otto Wigand végül visszalépett az új folyóirat kiadásától, s Marxék Julius Fröbellel társultak. Marx és Fröbel májusban Drezdába utazott Rugéhoz, hogy személyesen üssék nyélbe közös tervüket. Marx Rugéval történt megállapodásának megfelelően évi 550–600 tallér fix jövedelemre, plusz 250 tallérig terjedő írói tiszteletdíjra számíthatott, s ez a biztosnak tűnő perspektíva elhárította az akadályt a hét éve várt házasság elől.
A "Rheinische Zeitung" politikai publicisztikája során szerzett konkrét társadalmi tapasztalatai előrevitték fejlődésében, de a feszített gyakorlati tevékenység azzal a hátránnyal járt, hogy nem maradt ideje a rendszerezésre, az elméleti általánosításra. Ezért az újságtól való kilépését felszabadulásként élte meg, s emigrációját megelőző fél évben a házasság realizálásával párhuzamosan belevetette magát az elméleti munkába. Ennek az időszaknak legjelentősebb műve "A hegeli jogfilozófia kritikájából" (Aus der Kritik der Hegelschen Rechtsphilosophie) címet kapta, melynek megírását még 1842-ben kezdte, s most újra elővette, átdolgozta és kibővítette. A könyvnyi terjedelműre duzzadt mű kéziratban maradt, először 1927-ben jelent meg. Fontos állomásként tanúskodik Marx gondolkodásának fejlődéséről, az idealizmusról a materializmusra való áttéréséről.
A jegyesség évei alatt egyre nagyobb nehézségek jelentkeztek az egybekeléssel kapcsolatban. Időközben a házasságot támogató Heinrich Marx és Ludwig von Westphalen elhunytak, s az ellenzők tábora mindkét családban megerősödött. Marxot anyja biztos pénzkeresettel rendelkező pályára ösztönözte, hogy apja elhunyta után átvegye a családfenntartó szerepét, aki viszont erre nem volt hajlandó, s saját útját járta. Mire ő beszüntette fia anyagi támogatását, sőt nem adta ki neki az apai örökséget sem, meghiúsítva ezzel házassági szándékát. Kedvese, Jenny von Westphalen családja, amely bár egyfelől, anyai ágon skót főnemesi ősökkel, másfelől, apja révén porosz arisztokrata felmenőkkel bírt, egyáltalán nem volt gazdag, mivel földbirtokkal nem rendelkezett. A házasságnak két határozott ellenzője volt a családban, az egyik Jenny bátyja, az „egoista” Heinrich Georg von Westphalen, másik pedig apja korábbi házasságából származó idősebb féltestvére, a pietista Ferdinand von Westphalen, aki 1850-től 1858-ig, az ország legreakciósabb korszakában Poroszország belügyminisztere lett. Csak tartós szerelmüknek köszönhető, hogy sikerült legyőzniük a mindkettejük családja részéről fennálló ellenállást.
Marx az anyagi kilátások biztosítása után Kreutznachba utazott menyasszonyához, ahol 1843. június 12-én közjegyző előtt aláírták házassági szerződésüket. Marx ekkor már materialista világnézetű volt, s hamarosan úgy vélekedett, hogy „"A vallás a szorongatott teremtmény sóhaja, egy szívtelen világ lelke, mint ahogyan szellemtelen állapotok szelleme. A vallás a nép ópiuma."”, az egyházi esküvő elutasítását azonban már nem vállalta. A helyi protestáns templomban megrendezett ünnepélyes szertartásra, illetve a polgári anyakönyvi bejegyzésre június 19-én került sor.
Házasságuk alatt felesége hét gyermeket szült, de közülük csak három lány, Jenny Marx (1844–1883), Laura Marx (1845–1911) és Eleanor Marx (1855–1898) érte meg a felnőttkort. (A Marx-kutatók többsége által elfogadott, közvetett bizonyítékok sora utal arra, hogy 1851. június 23-án Marxnak a házvezetőnőjüktől, Helen Demuthtól is született egy házasságon kívüli gyermeke, Henry Frederic Demuth, akinek apaságát Engels átvállalta. Ezt Yvonne Kapp, Eleanor Marx életrajzírója, illetve Terrell Carver, Engels életrajzírója vitatja.) „Marxnak és feleségének kapcsolatáról tőlük maguktól nem sokat lehet tudni, a házastársak egymással váltott leveleiből csak kevés maradt fenn. Laura, aki Engels és Eleanor halála után a Marx-hagyatékot kezelte, szinte minden magánjellegű levelet megsemmisített, mert nem akarta, hogy illetéktelen kezekbe vagy éppen a nyilvánosság elé kerüljenek.” Az viszont kétségbevonhatatlan tény, hogy kapcsolatuk a legnagyobb próbatételeket is átvészelte és életük végéig együtt küzdöttek.
A házasságkötés után néhány hónapot Kreutznachban töltött, melynek során tanulmányozta Niccolò Machiavelli, Montesquieu, Jean-Jacques Rousseau néhány kulcsfontosságú művét, továbbá Anglia, Franciaország, Németország, Lengyelország, Svédország történelmét feldolgozó munkákat, különös részletességgel az 1789-es francia forradalom történetét. Összesen 24 könyvet jegyzetelt ki öt jegyzetfüzetbe és látott el tárgymutatókkal a rá jellemző alapossággal. Az utólag Kreutznachi füzetek névvel illetett füzeteit gondosan megőrizte, rendszeresen átlapozta és még évek múlva is felhasználta írásaihoz. Kreutznachi tartózkodása idején kezdte írni "A zsidókérdéshez" című tanulmányát, melyet majd Párizsban fejezett be.
Időközben véglegesen eldőlt, hogy a "Deutsch–Französische Jahrbücher" kiadásának helye Párizsban lesz. A leendő közreműködők személyére vonatkozó eredeti elképzelések azonban sorra kudarcot vallottak. Ruge párizsi útja során elutasításban részesült Hughes Felicité Robert de Lamennais, Louis Blanc, Alphonse de Lamartine, Pierre Leroux, Étienne Cabet és Victor Considerant részéről, így az eredeti koncepció magva, a német–francia közös jelleg már az elejétől csorbát szenvedett. Cornu szerint: „A kudarc fő oka az volt, hogy a legtöbb akkori francia szocialista és kommunista hívő, vagy legalábbis deista volt, és megbotránkoztak a német radikálisokon, akik elméletüket az istentagadásra és a vallás megszüntetésének alapelvére építették.” Marx minden igyekezete ellenére Feuerbach is udvariasan elhárította a felkérést, illetve Mihail Bakunyin és Georg Herwegh sem tudott részt venni a szerkesztésben. Marx és Ruge mellett csak Engels, Moses Hess, Heinrich Heine és Karl Ludwig Bernays alkotta a munkatársi csapatot, ami messze elmaradt a tervektől.
Marx várandós feleségével október első felében érkezett Párizsba és kezdetben Rugéval egy házban laktak a Rue Vaneau 23. szám alatt. Ruge Marx, Herwegh és Mäurer, illetve házastársaik részvételével megpróbált létrehozni egy lakóközösséget, közös háztartással. Herwegh már az ajánlatot visszautasította, Marxék pedig két hét után elköltöztek.
A folyóirat a nehézségek ellenére elindult, melynek irányvonalát nem beköszöntővel körvonalazták, hanem az előkészítés időszakának levelezését publikálták Ruge által szerkesztett változatban. Ez nyolc levelet ölelt fel, melyekből hármat-hármat Marx és Ruge, egyet-egyet pedig Feuerbach és Bakunyin írt. A terjedelmes programadó szövegekből, legfőképpen Marx szeptemberi, Rugéhoz írt leveléből kiderül, hogy a Deutsch–Französische Jahrbücher spiritus rectora Marx volt. Marx materializmusának kibontakozását mutatja, hogy határozottan óvott a dogmatizmustól és a merev, doktriner konstrukcióktól, ezekkel ellentétben, a valóság vizsgálatát és a gyakorlatot hangsúlyozta: „A jövőt megkonstruálni és egyszer s mindenkorra elintézni mindent nem a mi dolgunk, de annál bizonyosabb az, amit jelenleg el kell végeznünk – "minden fennálló kíméletlen kritikájára" gondolok, kíméletlen kritikára abban az értelemben, hogy nem fél eredményeitől, és éppoly kevéssé a meglevő hatalmakkal való konfliktustól.” Marx ekkor még forradalmi demokrata volt, de már „szocialista követelésekről”, „szociális igazságról” írt, és szembeállította egymással az „ember uralmát” a „magántulajdon uralmával”. A levelet áthatotta az elkötelezettség a valóságnak megfelelő racionalista gondolkodás iránt, ezzel úton volt a materialista világnézet felé. Itt azonban még csak a tudat reformját tűzte ki elérendő célul, s ebben a tekintetben azonos álláspontot foglalt el Rugéval.
A párizsi tartózkodás első hónapjai Marx fejlődésében ugrásszerű változást idéztek elő. A korabeli Európa emigráns forradalmárjait összegyűjtő város rengeteg új impulzussal szolgált számára. Szocialista, kommunista, legális és illegális csoportok képviselőivel ismerkedett meg, eszmét cserélt, vitázott velük. Igen fontos ezek közül az Igazak Szövetsége "(Bund der Gerechten)" nevű szervezet, illetve egyik párizsi vezetőjének, German Mäurernek hatása, annál is inkább, mivel Mäurerrel egy ideig lakótársak voltak, és kiemelhető még Moses Hess, akivel már a "Rheinische Zeitung" szerkesztésén együtt dolgoztak, de barátság csak Párizsban alakult ki köztük. Ezen időszak változásai "A hegeli jogfilozófia kritikájához. Bevezetés" című munkájában koncentrálódtak.
Párizsban Marxék fiatal értelmiségi körökben nagy népszerűségnek örvendtek és aktív társasági életet éltek. Egyfajta szalonként működött otthonuk és több neves író és gondolkodó is az állandó vendégkörükhöz tartozott. Az ilyen jellegű pezsgő életvitel nem csak a politikai aktivitást serkentette, hanem például Heinrich Heine viszonzatlan szerelmet is érzett Marx csinos felesége iránt. Marxék jó kapcsolatot ápoltak továbbá az orosz irófejedelemmel Lev Nyikolajevics Tolsztojjal is, és többször megfordultak párizsi rezidenciáján. Arisztokrata körökben egyébként az alacsony és torzonborz kinézetű Marxot a „Mór” "(„Maure”)" gúnynévvel illeték.
Marx ebben az írásban egy szellemes összegzéssel lezárja valláskritikai korszakát, s megkezdődik filozófiakritikája, melyben a filozófia megvalósítása formájában törekszik a filozófia megszüntetésére:
Immár a magántulajdon megszüntetésének programjával a proletariátus osztályálláspontjára helyezkedett, s forradalmárként nyilatkozott meg. Egyik központi kategóriájává vált a „gyakorlat” fogalma, amelynek legfontosabb jelentése az „elvek magaslatán álló” „forradalom gyakorlata”:
Marx ebben a művében jutott el arra a fontos következtetésre, hogy a forradalom alanya, megvalósítója a proletariátus, s a materialista magyarázatot abban találta meg, hogy ezt az újonnan képződött társadalmi osztályt „közvetlen helyzete”, az „anyagi szükségszerűség” kényszeríti a forradalom végrehajtására. A proletariátus e definíciója még egészen elnagyolt, de az írás leghangsúlyosabb részét alkotja.
Marx kijelentette, hogy az emberi emancipáció az „eddigi világrend felbomlása”, amely a „szolgaság minden faját megtörő” „radikális forradalom” formájában mehet végbe. E forradalom egyik legfontosabb előfeltétele a forradalom elméletének, a filozófiának és gyakorlatának, a proletariátusnak az egyesülése.
A folyóirat egyetlen dupla száma 1844 februárjában jelent meg. Marx és Engels cikkeinek kommunista irányzata, Heinének a bajor királyt gúnyoló versei kiváltották a porosz hatóságok reakcióit, és a szerkesztőségen belüli ellentéteket is fölerősítették. A porosz kormány titkosrendőrsége segítségével figyelemmel kísérte a külföldi, főleg franciaországi és svájci kommunista szerveződéseket, ám a Guizot-kormánynál nem sikerült kieszközölnie a kiadvány betiltását. Ezért a lap elkobzása céljából megszigorították a határellenőrzést, és letartóztatási parancsot adtak ki az esetlegesen hazatérő Ruge, Marx, Heine és Bernays ellen. Az ellenőrzések következtében több száz példányt elkoboztak a határon, ami érzékeny veszteséget jelentett a csupán 1000 példányban megjelenő kiadvány számára. „Ausztriában Metternich »szigorú intézkedéseket« helyezett kilátásba minden olyan könyvkereskedővel szemben, akinél ezt a »visszataszító és felháborító« iratot megtalálják.” Az üldözés annál is inkább a lap bukását siettette, mivel az egyedüli potenciális „felvevőpiac” Poroszországban volt. Francia földön alig volt támogatása a haladó sajtó részéről, olvasótábora elenyésző volt, sőt a német emigránsok párizsi lapja, a Vorwärts! is erőteljesen megtámadta. Ruge azonnal belátta, hogy a "Jahrbücher" gazdasági értelemben teljes bukás, ezért gyorsan beszüntette pénzügyi részvételét a folyóiratban, de mivel nem szándékozott nyíltan szakítani Marxszal, kerülőúton cselekedett. Titokban rábeszélte Fröbelt, a lap kiadóját és nyomdászát, hogy lépjen vissza a szerződéstől. Ebben a politikai különbségek legalább olyan súllyal estek latba, mint a gazdasági ellehetetlenülés. Marx erről nem tudott, amikor a lap megszűnésével kapcsolatos, április 14-én megjelentetett nyilatkozatában Julius Fröbel gazdasági okokból történő visszalépésére tett utalást.
A vállalkozás anyagi csődjét a szerkesztőség tagjai közötti politikai és személyes nézeteltérések felerősödése kísérte. Ruge és Hess között már 1843 augusztásában megmutatkoztak az eszmei konfliktusok, Rugét zavarta Hess kommunista meggyőződése. Másrészt Ruge és Marx között is fokozatosan elmélyült a politikai-világnézeti szakadék. Marx fejlődése Párizsban rendkívül felgyorsult, néhány hónap alatt befejeződött kommunistává és materialistává válása, miáltal eltávolodott a kommunizmusra egyre ellenségesebben tekintő Rugétól. Párizsba érkezése után Ruge szinte azonnal megbetegedett, s nem tudott részt venni a szerkesztési munkában. A kész lap jelentősen eltért elképzeléseitől, s csalódottságát nem rejtette véka alá, viszont elismerte, hogy figyelemre méltó dolgokat is tartalmazott. Leveleiben bírálta kommunista irányvonalát, Marxot azonban csak stílusa miatt kritizálta. Az elvi jellegű ellentéteket pénzügyi nézeteltérések tetézték: „Marx keserűen vetette szemére, hogy a vele szemben vállalt kötelezettségek ellenére felhagy a lap kiadásával, és gyakorlatilag jövedelemforrás nélkül hagyja éppen akkor, amikor felesége első gyermekét várja. Ez a szemrehányás annál is jogosultabb volt, minthogy Ruge, aki a folyóirat eladása révén nagyjából visszakapta a pénzét, s azonkívül szerencsés spekulációkkal is növelte volt a vagyonát, hogy Marxszal szemben még fennálló tartozását a folyóirat példányaival egyenlítette ki, Marxra hagyva az értékesítés gondját.” Marx és Ruge között a szakítás Herwegh – Ruge szerint léha – életmódjának elítélése kapcsán következett be, amikor Marx kikelt Ruge nyárspolgári mentalitása ellen. Auguste Cornu szerint: „…ez csak alkalom volt a szakításhoz: annak igazi oka az volt, hogy politikai és társadalmi nézeteik merőben eltértek egymástól.”
Marx a "Jahrbücher" megszűnése ellenére folytatni tudta kutatásait, mivel több forrásból is némi pénzhez jutott. Egyrészt apránként értékesítette a Rugétól honorárium helyett kapott példányokat, másrészt barátai gyűjtést rendeztek részére Kölnben, ebből március közepén 1000 tallér származott, harmadrészt Georg Jung a folyóirat száz elkobzott példányáért 800 frank kártérítést adott. Időközben felesége május 1-jén megszülte első gyermeküket, Jennyt, de az újszülött gondozásában való járatlanság keltette szorongás miatt egy hónap elmúltával Trierbe utazott a kicsivel, hogy elsajátítsa édesanyjától a csecsemőgondozás alapjait, s néhány hónapig a biztonságot nyújtó szülői házban maradt. Így Marx teljes erővel újra nekiláthatott tanulmányainak.
Marx már Kreutznachban elhatározta, hogy mélyebben tanulmányozni fogja a polgári társadalmat. „Most, miután elolvasta Engelsnek "A nemzetgazdaságtan bírálatának vázlata" című cikkét, világossá vált előtte, hogy éppen a "politikai gazdaságtan" területén rejlenek az emberi viszonyok alapkérdései, s ezeknek a filozófiai materializmus és a proletár politika általa kidolgozott álláspontjáról való rendszeres tanulmányozása igen nagy eredményekkel biztat.” E tanulmányok során jött létre a három jegyzetfüzetet megtöltő Gazdasági-filozófiai kéziratok 1844-ből című befejezetlen munka, mely először teljes terjedelmében 1932-ben jelent meg. Párizsi tanulmányai során ezen írásműhöz szorosan kapcsolódó öt másik jegyzetfüzet is született, melyek kivonatokat tartalmaznak Jean-Baptiste Say, Fryderyk Skarbek, Adam Smith, David Ricardo, John Stuart Mill, John Ramsay McCulloch, Pierre Prévost, Antoine Destutt de Tracy, Friedrich List, John Law, Pierre Le Pesant, Heinrich Friedrich Osiander és mások munkáiból, illetve Engels fenti tanulmányából. Engelsnek ez a cikke egyedülálló befolyást gyakorolt Marxra a tekintetben, hogy szisztematikus közgazdasági kutatásait elkezdte, de abban a vonatkozásban is, hogy Engelsre mint publicistára és forradalmárra felfigyelt. A másik kiemelendő, közvetlen irodalmi impulzus, Moses Hess 1843-ban megjelent három tanulmányán túl, különösen "A pénz lényegéről" (Über der Geldwesen) című írása, amely eredetileg a "Jahrbücher"ben jelent volna meg. Továbbá Wilhelm Schulz "A termelés mozgása" (Die Bewegung der Produktion) című művének hatása említhető még.
Marx 1844 tavaszán, rendszeres közgazdasági tanulmányainak elején csupán a közgazdaság iránt rendkívüli módon érdeklődő laikus volt. Erről tanúskodik, hogy ekkor még nem tudta szétválasztani a klasszikusokat és vulgarizálóikat, vegyesen olvasott mindent, másrészt mivel angolul még nem tudott, legtöbbjüket francia szerzőktől, illetve fordításban ismerte meg. Kezdetben azonban egyrészt Engels hivatkozásai segítséget jelentettek számára az értékesebb munkák kiválogatásában, másrészt szokásához híven, olyan mennyiségben falta a szakirodalmat, hogy hamarosan maga is otthonosan mozgott benne. Első jegyzetfüzetében Jean-Baptiste Say "Értekezés a politikai gazdaságtanról", illetve Fryderyk Skarbek "A társadalmi gazdaság elmélete" című művét kivonatolta. (Mindkét közgazdász Adam Smith követője, interpretálója volt.) Második és harmadik jegyzetfüzetét viszont már Smith "Vizsgálódások a nemzetek gazdagságának természetéről és okairól" című korszakalkotó magnum opusának kivonatai töltötték meg. Figyelemre méltó, hogy Sayre vonatkozó ezen anyagaiban csupán egyetlen saját gondolatot rögzített, de az a polgári közgazdaságtan axiomatikus talpkövének, a magántulajdonnak szükségszerűségét kérdőjelezte meg: „A "magántulajdon" tény, melynek megalapozása nem tartozik a nemzetgazdaságtanra, de amely annak alapzatát képezi. – Nincs "gazdagság" magántulajdon nélkül, és a nemzetgazdaságtan lényege szerint a "meggazdagodás tudománya". Nincs tehát politikai gazdaságtan a magántulajdon nélkül. Az egész nemzetgazdaságtan tehát egy szükségszerűség nélküli tényen nyugszik.” Ez a megjegyzés már előrevetítette a tulajdonviszonyok meghatározó jelentőségét Marx későbbi munkásságában.
"Az elidegenült munka" című rész a kézirat kulcsfejezete. Ezt az is jelzi, hogy szinte műfajváltás történik a "Kéziratok"ban, az addigi többnyire hosszú idézetekből álló, rövid hozzáfűzött megjegyzésekkel gazdagított tematika átváltozik önálló gondolatok kifejtésévé, amelyben az egyes szerzőkre való hivatkozások csak utalásszerűek.
1844 szeptemberében Marx találkozott Friedrich Engelsszel, aki átutazóban volt Párizsban. Ez egy életen át tartó barátság kezdete volt. Nemsokára már együtt dolgoztak első közös könyvükön, "A szent család"on, amelyben Bruno Bauer filozófiáját bírálták. Következett "A német ideológia", amely elsősorban Max Stirner kritikájával foglalkozott. Ez a mű a történelemnek egy olyan materialista látásmódját mutatta fel, ami merészebb volt Feuerbach materializmusánál is. Bruno Bauer és Max Stirner bírálatával Marx és Engels egyben szakított nemcsak az utópikus szocializmussal, a baloldali hegelianizmussal, de magával a hegeli idealizmussal is. A könyvnek nem találtak kiadót, közel egy évszázaddal megírása után adták csak ki. A kéziratban található egy rövid szöveg, melyet Feuerbach-tézisek néven szoktak emlegetni, az utolsó tézis szerint „"A filozófusok a világot csak különbözőképpen értelmezték; de a feladat az, hogy megváltoztassuk"”.
Az 1840-es évek közepén Marx és Engels aktív részt vállalt a párizsi forradalmi csoportok életében. Ezek közül sokra nagy hatással voltak a kispolgári anarchista Pierre-Joseph Proudhon eszméi, melyeket elsősorban "A nyomor filozófiája" című művében fejtett ki. Marx "A filozófia nyomorúsága" címmel írt választ, amelyben súlyos kritikával illette Proudhont.
A porosz kormány kitartó követelésére végül 1845-ben Marxot kiutasították Franciaországból mint veszélyes forradalmárt, Brüsszelben telepedett le. 1847 tavaszán Marx és Engels egy titkos szervezet, a "Kommunisták Szövetsége" tagjai lettek, az ő felkérésükre szerkesztették meg 1848 februárjában a szövetség manifesztumát, ami később "Kommunista kiáltvány" címen futott be világkarriert. Itt fogalmazódott meg először az, hogy „"minden eddigi társadalom története osztályharcok története"”; hogy az osztályharc végül majd a nincstelenek osztálya, a proletariátus hatalmához, majd az osztály nélküli, hatalom nélküli társadalomhoz vezet.
Az 1848-as februári franciaországi forradalom kitörésekor Marx visszatért Párizsba. Amint a forradalom átterjedt Németországba, Kölnbe utazott, ahol a "Neue Rheinische Zeitung" főszerkesztője lett. Nagy rokonszenvvel követte a magyar eseményeket is, Kossuth Lajos 1848-as tevékenységét Dantonhoz és Carnot-hoz hasonlította.
A forradalmak leverése után Marxot sajtó útján elkövetett bűncselekmények és a kormány elleni fegyveres ellenállásra való felhívás vádjával bíróság elé állították. Felmentették ugyan a vád alól, de porosz állampolgársága ellenére kiutasították. Visszatért Párizsba, majd miután onnan is kiutasították, Londonba ment, és élete végéig ott élt.
Marxék élete a száműzetésben kezdetben rendkívül nehéz volt, barátja, Engels anyagi támogatása ellenére is nyomorogtak, egyik fia, Edgar tuberkulózisban meghalt. Az 1850-es éveket nagyrészt azzal töltötte, hogy „megélhetési” cikkek százait írta olyan újságokba, mint a "New York Daily Tribune", szabad idejében pedig a British Museum könyvtárának gazdag közgazdaságtani anyagát tanulmányozta. Ebben az időben halmozódott fel az a hatalmas jegyzetanyag, melyet csak 1941-ben adtak ki "Grundrisse" címmel "(A politikai gazdaságtan bírálatának alapvonalai)".
Családja nélkülözött és felesége, aki munkatársa és állandó támasza is volt nem mutatta ki szenvedéseit és kitartott férje mellett. Nem volt könnyű időszak ez a pár számára. Jenny három gyermekük haláláról naplójában a következő sorokkal emlékezett meg: „Gyermekeim abba haltak bele, hogy tejemmel együtt a kínokat, a gondokat, az örökös bánatot szívták magukba.” A helyzetet tovább bonyolította, hogy ez időben született házvezetőnőjüknek fiú gyermeke, akinek neveltetését az önzetlen Friedrich Engels vállalta. A tehetős barát egyébként rajongásig tisztelte Marxot és Jenny von Westphalen emiatt féltékenyen tekintett rá. Vannak történészek, akik ezt a kapcsolatot elemezve azt mondták, hogy „Marx Engelsben egy második feleségre is szert tett.”
Az 1857-es gazdasági válság előjeleit érezve Marx újabb forradalmi fellendülésben reménykedett, ezért óriási erőfeszítéssel vetette magát közgazdasági munkájába. 1859-ben Berlinben jelent meg "A politikai gazdaságtan bírálatához" című műve, amely Marx értékelméletének első összefüggő tárgyalását és pénzelméletét tartalmazta. Ez a könyv "A tőke" előmunkálatának tekinthető, annak alapkérdéseit tárgyalja.
1864-ben megalakult a "Nemzetközi Munkásszövetség", vagyis az Első Internacionálé. Marx fontos szerepet vállalt benne, ő volt "Alapító Üzenet"ének, szervezeti szabályzatának, több kiáltványának szerzője. Nagy erőfeszítéseket tett a sokféle, egymásnak ellentmondó alapokon álló, magukat egyaránt szocialistának valló irányzatok egyesítésére (Mazzini Olaszországban, Proudhon Franciaországban, Bakunyin Svájcban, brit chartizmus, német lassalleanizmus stb.).
A Párizsi kommün 1871-es bukása után "A polgárháború Franciaországban" című munkájában elemezte annak tanulságait. Marx neve ekkor vált először széles körben ismertté, beleértve a munkásmozgalmat is. Ekkor mélyült el az Internacionálén belül az ellentét a Bakunyin vezette anarchisták és a marxisták között. A nézetkülönbség nem a szocializmusról alkotott víziójukban, hanem a hozzá vezető út kijelölésében volt. Az anarchisták kizárólag a tömegek közvetlen akciója, szociális forradalom révén gondoltak eljutni az osztály nélküli társadalomba, a proletariátus diktatúrájának Marxék által elkerülhetetlennek tartott közbenső fázisa nélkül.
Az 1872-es Hágai kongresszuson végül a bakunyinistákat kizárták, az Internacionálé székhelyét New Yorkba helyezték át, végül a szervezet 1876-ban feloszlatta magát.
1867-ben, 20 évi munka után adta ki "A tőke" első kötetét. A következő két kötet megírása egyre jobban halasztódott, a mű elkészülését rosszabbodó egészségi állapota, illetve az Internacionáléban végzett munkája hátráltatta. 1875-ben megírta a "Gothai program kritikáját" a Németországi Szociáldemokrata Párt programjáról, de a párttal kapcsolatos szervezőmunka nagyobb részét Engelsre hagyta. Minden erejét "A tőke" megírására fordította, hatalmas mennyiségű anyagot gyűjtött ehhez, és megtanult oroszul is. Művét mégsem tudta befejezni, később Engels rendezte sajtó alá a hátrahagyott jegyzeteket.
1881-ben meghalt felesége, Jenny, 1883. március 14-én pedig Marx is. Londonban, a Highgate-i temetőben nyugszanak egymás mellett.
Marx gondolatait a későbbi marxista áramlatok meglehetősen ellentmondásosan értelmezték: ez a szociáldemokrácia értelmezésétől az egykori Szovjetunió vagy a Kínai Népköztársaság és még mások „reálszocializmusa” dogmatikus értelmezésein keresztül egészen a kritikai elmélet és az új baloldal nem dogmatikus értelmezéséig terjed. Az egyes elszigetelt, szövegkörnyezetükből önkényesen kiragadott, sablonos marxi fogalmakat és koncepciókat összefoglalóan gyakran jelölik „vulgáris marxizmusként” , de a tanaiból kifejlődő irányzatot marxizmusnak nevezik.
Karl Marx és Friedrich Engels tanainak, valamint az erre hivatkozó társadalomelméleti és politikai ideológiák együttesét marxizmusnak nevezik. Ennek a 19. században íródott eszmerendszernek a fő célja, hogy létrehozza a társadalmi osztályok nélküli, kizsákmányolásmentes, kommunista társadalmat.
Lenin szerint a marxizmus három fő részre tagolható: a marxista filozófiára, a marxista gazdaságelméletre és a marxista politikaelméletre. A marxista tanokat Engels a „tudományos szocializmus” megnevezéssel illette, és munkássága javarészt arra korlátozódott, hogy Marx munkáit rendszerezte.
Ő volt az utolsó gondolkodó, aki megpróbálta a társadalom átfogó filozófiai vizsgálatát. Marx munkásságát követően a társadalomtudományok és a filozófia útja külön vált. Elméleti jelentőségét mutatja, hogy a modern társadalomtudomány három nagy alapítója közé sorolják Émile Durkheimmel és Max Weberrel együtt.
Paul Ricœur szerint Sigmund Freud és Friedrich Nietzsche mellett a „gyanú iskolájának” nagy alakja. Karl Löwith Marxot és Søren Kierkegaardot tekintette a hegeli filozófia két legnagyobb letéteményesének.
Marx egész életét viták övezték, és halála után is rendszeresen felmerült, hogy a marxizmusnak nevezett ideológia és Sztálin diktatúrája által követett marxizmus–leninizmus emberek millióinak gyötrelmet és szenvedést hozó szerepében milyen jelentőséggel bírt személye és gondolatainak súlya.
Eugen von Böhm-Bawerk, az osztrák iskola "(németül: Österreichische Schule)" megalapítóinak egyike már 1896-ban bírálta, a Marx rendszerének lezárásához "(Zum Abschluß des Marxschen Systems)" című munkájában. Szerinte "A tőke" 1. és 3. kötetében ellentmondás van: „Nem tehetek róla, de semmit nem látok, ami itt magyarázat lenne, vagy az önellentmondás feloldása, hanem pusztán a mezítelen ellentmondást magát.”
Mivel Marx az első kötetben azt állította, hogy az árucserében az áru munkaértéken cserélődik, és csak röviden jegyezte meg, hogy ez nem a reális gazdasági mozgást tükrözi és még számtalan közbenső lépés szükséges a körülmények megértéséhez, először mégis a harmadik kötetben részletezte, miért vezet ez az általános profitráta kialakulásához. Böhm-Bawerk abból a feltételezésből indult ki, hogy a 2. és 3. kötet megjelenése azért húzódott el oly hosszan, mert Marx a felvetett problematikára nem talált az elméletével összeegyeztethető megoldást, de valójában azonban a harmadik kötet kézirata előbb készült el, mint az elsőé.
Marxnál a kapitalista termelés, az értékek és árak keletkezésének ábrázolása tehát nem a szükség kényszeréből született így, hanem tudatos és szándékos volt. Böhm-Bawerk szerint az általános profitráta és a termelési árak elmélete ellentmondásban áll az első kötetben ismertetett értéktörvénnyel. Ebben az értelemben kezeli kritikusan "A tőke" azon megállapításait, melyekkel Marx megindokolta, miért mozognak a termelési árak az értéktörvénnyel meghatározott keretek között. A marxi értéktörvénnyel kapcsolatban Böhm-Bawerk kritikáját később a transzformáció-probléma kontextusában, megváltozott formában mások folytatták.
A Marx bírálóinak egyik legismertebbje Karl Popper osztrák származású angol filozófus. Ő filozófiai és tudományelméleti aspektusokat hiányolt, és ehhez hangsúlyosan hozzászámította a bírálatokkal szembeni immunizálási stratégiát.
Marxot időnként antiszemita beállítódással vádolták meg, elsősorban "A zsidókérdéshez" című munkájával kapcsolatban (1843) és azon levelezése kapcsán, melynek megjegyzései 1862-ben, Ferdinand Lassalle ellen irányultak. Helmut Hirsch zsidó történész a "Marx és Mózes. Karl Marx a "Zsidókérdésről" és a zsidókról" című munkájában ezzel ellentétes nézetet képviselt.
"A zsidókérdéshez" című munkájában Marx például "jog előtti egyenlőséget" követelt a zsidóknak, vagyis kortársaihoz képest lényegesen haladóbb nézeteket képviselt. Szemére vetették azonban, hogy olyan szavakat, mint „Schacher (kapzsi)” és „Wucher (nyerészkedő)” kritika nélkül vett át, és ily módon írásaiban antiszemita előítéleteket és kliséket reprodukált. Tudni kell vele kapcsolatban, hogy Marx ősei zsidók voltak és csak gyerekkorában lett protestáns hitű a családja. A materialista filozófia képviselőjeként egyébként valamennyi vallást bírálta, mint az ideológia és az öncsalás formáit (bővebben "Bevezetés a hégeli jogfilozófiába (Einleitung zur Kritik der Hegelschen Rechtsphilosophie)")..
Micha Brumlik Marx leveleire utalva írta: „Marx élete során izzó antiszemita volt”. Ez a vélemény mégis ellentmondást mutat Marx és például Heinrich Graetz, Wilhelm Alexander Freund, Bernhard Kraus, Sigmund Schott és mások közti személyes jó viszonnyal. Kurt Flasch erről azt írja: „Brumlik könyve nem megbízható filozófiatörténeti kutatás”.
Detlev Claussen szociológus "A zsidókérdéshez" tartalmát bírálatában „nem materialistának és tudománytalannak” minősíti, mivel a polgárit megelőző és a polgári társadalom közötti különbséget nem képes megragadni és benne ragad az áru- és pénzforgalom elemzésében. Ezzel szemben Marx "A tőkében" több társadalomkutató megállapítása szerint a történelmivé váló ökonómiai viszonyok bírálatával perspektívát nyitott az antiszemitizmus kezelésében, melyet csak olyan követői, mint például Theodor Adorno és Max Horkheimer A felvilágosodás dialektikája "(Dialektik der Aufklärung, 1944)" vittek tovább.
A mai marxizmuson belül – amely számos és egymásnak részben ellentmondó irányzatokra bomlik – a marxi elméletnek csaknem valamennyi elemét hevesen vitatják. Különösen vitatott pontjai például:
Marx számos munkája befejezetlen maradt, hiszen halála ehhez túl korán jött, és így maga a marxizmus sem egy zárt rendszer. Mindez lehetővé teszi mind Marx és Engels munkáinak különféle interpretálásait, mind pedig az elmélet és annak egyes elemeinek különböző mértékű, történelmi kontextusba helyezését.
Marx és Engels maguk is idővel, itt-ott megváltoztatták nézeteiket. Példaként említhető, hogy egymásnak ellentmondó kijelentések születtek azzal kapcsolatban, hogy szocialista forradalomnak feltétlenül egy magasan fejlett kapitalista országban kell kitörnie, vagy pedig akár a kapitalizmus fázisának átugrásával is létre jöhet a megfelelő, különleges körülmények között, mint azt maga Marx írja a Vera Ivanovna Zaszulicsnak írt levelében.
Marx eszmeisége nagy hatást gyakorolt a világpolitikára és a szellemi életre. Munkássága eredményeként jött létre a modern szociológia, komoly örökséget hagyott a közgazdasági gondolkodásra és nagy hatást gyakorolt a filozófiára, az irodalomra, a művészetekre és szinte az összes tudományágra. Munkásságának eredménye, hogy az uralkodó kapitalista társadalmi renddel szembeni kritikai hangvétel felerősödött.
Trierben szülőháza múzeumként működik. A Német Demokratikus Köztársaságban 1953-tól 1990-ig a Lipcsei Egyetemet Karl Marx Egyetemnek nevezték, és Szászország egyik legnépesebb városa, Chemnitz a Karl-Marx-Stadt nevet viselte. Kelet-Berlin egyik leghíresebb sugárútja a Karl-Marx-Allee, mely 1961-ben kapta ezt a nevet, melyet az 1990-es német újraegyesülés sem változtatott meg. Eszméiből származtatott ideológiák adtak alapot több más a 20. században működő baloldali rendszernek.
Magyarországon a második világháborút követően hasonlóan más szocialista országokhoz személyi kultusz alakult ki körülötte. Utcákat, intézményeket neveztek el róla, szobrokat emeltek tiszteletére és kötelező tantárgyként oktatták tanait. A rendszerváltást követően ezek mára már a múlt homályába vesztek, de például 2014-ben nagy vita alakult ki, arról, hogy a korábban róla elnevezett Budapesti Corvinus Egyetem aulájában megmaradhat-e a szobra. Az év szeptemberében KDNP-s politikusok követelésére a szobrot eltávolították onnan. 
"Paul Lafargue: Személyes emlékek [Marxról] (1890):"

Cirrostratus, fátyolfelhő (nemzetközi jele: Cs). Áttetsző, fehéres felhőfátyol, szerkezete rostos, fonalas vagy sima. Részben vagy egészben eltakarhatja az eget.
5000 és 12 000 méter közötti magasságokban képződik, jégkristályokból áll. Cirrostratus felhők olyan vékonyak, hogy a Nap és a Hold rajta keresztül tisztán látható. Mikor a Nap és a Hold fénye áthalad a cirrostratus jégkristályain, a fényt eltéríti, olyan módon, hogy Nap- vagy Holdudvar alakulhat ki, ez a halojelenség.
Cirrostratus nem változó magas szintű réteg, erre utal magyar elnevezése is: fátyolfelhő. A magas szintű felhők különféle légköri mozgások során alakulhatnak ki. Ezek között vannak olyanok, amelyek az időjárás jelentős romlását okozzák, erősen fejlett frontok előjelzői, de vannak olyanok is, amelyek csupán a légkör magasabb rétegeire korlátozódnak, és semmilyen időromláshoz nem vezetnek. Ezért fontos különbséget tenni a felvonuló, egyre növekvő mennyiségű magas szintű rétegfelhők és az átmenetileg megjelenő vagy mennyiségüket sokáig nem változtató cirrostratus-ok között. A cirrostratus-felhők gyakran alakulnak át cirrocumulusszá, ezt az átmeneti változatott cirrostratomutatusnak nevezik. Frontok előtt egyre hízik,vastagszik a felhő,úgymond a cirrostratus felvonul. Csapadékot nem ad, jégkristályokból áll.

Friedrich Engels, elterjedt magyaros formában Engels Frigyes (Barmen, 1820. november 28. – London, 1895. augusztus 5.) német társadalomtudós, író, filozófus, gondolkodó, politikai teoretikus, Karl Marx mellett a Kommunista kiáltvány társszerzője és a marxizmus tudományos elméletének megalapozója.
Friedrich Engels 1820. november 28-án született a poroszországi Barmenben (ma Wuppertal, Németország), mely abban az időben dinamikusan fejlődő iparváros volt. Textilgyáros apja a kálvinista és puritán hagyományokat ötvöző, szigorú vallásosságot hirdető, pietista szellemben nevelte gyerekeit. Ebben a légkörben még Goethe is erkölcstelennek számított. Engels tizennégy éves koráig a helyi reáliskolában tanult, ahol viszonylag alapos fizikai, kémiai és francia tudást szerzett.
1834-ben a szomszédos Elberfeld gimnáziumában folytatta tanulmányait, mely az egyik legjobb poroszországi középiskolának számított. Elberfeldben szabadabb szellem uralkodott, mint Barmenben, a gimnázium tanári karában is több szabadelvű tanár volt, s Engelsre nagy hatást tett a történelmet és irodalmat tanító Dr. Clausen. Szenvedélyesen tanulta a történelmet és az irodalmat, az ógörögöt és a latin nyelvet olyan jól elsajátította, hogy a klasszikus szövegeket szótár nélkül olvasta. Engels humoros és életvidám természete apját aggodalommal töltötte el fia jövőjét illetően. Hogy állandó felügyelet alatt legyen, a gimnázium igazgatójához adta albérletbe. „Egy öregasszony, aki valaha a házukban lakott, visszaemlékezett arra, hogy egy ízben látta Engelst, amint fényes nappal lámpával a kezében jelent meg és kijelentette, hogy embert keres, mint Diogenész.” A családi szigor elleni első lázadási kísérlete vallásos formát öltött, s 16 évesen a kereszténység valamiféle új értelmezésével emberibb vallásfelfogást keresett, amit ekkoriban írt egyik verse is kifejezett, melyben Krisztushoz könyörgött, hogy „fogadja el és mentse meg a lelkét”. 1837. márciusi konfirmációján tanúsított jámbor és áhítatos magatartása elismerésre késztette a jelenlevőket. Az ifjú Engels törekvése az igaz hit keresésére, a vallás újraértelmezésére szülei elutasító, rideg, dogmatikus vallásosságával találkozott. Engels a gimnázium elvégzése után jogot szeretett volna tanulni, de apja kívánságára 1837 októberében, egy évvel érettségije előtt megszakította tanulmányait. Végbizonyítványa szerint különös tehetsége volt a nyelvekhez (latin, görög, német, francia) és a hittan, történelem, földrajz, matematika, fizika tárgyakban is szép eredményeket mutatott fel. A gimnázium félbehagyása után egy évet a szülői házban töltött, a jövőbeli foglalkozására való felkészülés részeként. A számára nyomasztó légkörből versek, novellák írásába menekült, s tagja volt egy fiatal költőkből, költészetbarátokból álló körnek, melyben felolvasták és kritikai elemzéseknek vetették alá egymás alkotásait.
1838. augusztus végén Brémába utazott, azzal a céllal, hogy kereskedelmi ismereteit bővítse. „Heinrich Leupold, szász konzulnál, apja barátjánál állt munkába, akinek nagy exportvállalata főleg a sziléziai vászon amerikai kivitelével foglalkozott. Ez a vallási és politikai tekintetben egyaránt igen konzervatív kereskedő úgy látszik garanciát jelentett az öreg Engels számára a tekintetben, hogy fia továbbra is olyan nevelésben részesül majd, mint az apai házban.” Bréma, mint a világkereskedelem egyik fontos kikötővárosa, valóságos metropolisz volt Barmenhez képest, s Engels szellemi fejlődésében nagyjából ugyanazt jelentette, mint Marx számára Berlin. Végre felszabadult a szigorú apai felügyelet és a korlátolt kispolgári légkör nyomása alól. Élvezni kezdte az élet világi örömeit, intenzíven sportolt, vívott, úszott, lovagolt. Polgárpukkasztásul bajuszt növesztett, esténként zenélt, dalokat szerzett, karikatúrákat rajzolt, sörözött, szivarozott. A féktelen életmódba viszont az is belefért, hogy szorgalmasan tanulta a nyelveket (angol, spanyol, portugál, olasz, holland), s külföldi lapokat olvasott. Foglalkoztatták gondolatvilágát a népkönyvek (Volksbücher), melyek a 16–17. századi német történelmi mondairodalmat dolgozták fel, lelkesedett a Burschenschaft betiltott színeiért, a szabadság szimbólumának tartott fekete-vörös-arany trikolórért. A napi politikai kérdések is egyre jobban érdeklődésének homlokterébe kerülnek. Engels szellemi fejlődése felgyorsult, nézetei politikailag a demokratikus liberalizmus felé fordultak, mely szerint „a népnek joga van az államigazgatásban való részvételhez, az alkotmányhoz, a minden vallási kényszer alóli felszabaduláshoz, a pénzarisztokrácia megszüntetéséhez, a zsidóknak pedig az egyenjogúsághoz.” Felfedezte, hogy a pietizmus a reakció vallási támasza, s vele szemben racionalista és liberális vallásfelfogást alakított ki magának, melyet „szupranaturalizmusnak” azaz a dogmáktól megtisztított istenhitnek nevezett.
Engels ebben az időszakban az abszolút monarchia ellen fellépő forradalmi demokrata ellenzék irodalmát olvasta, s rendszeresen csempészett be tiltott könyveket porosz területre, barátai számára. Nagyon megnyerte tetszését Jakob Venedey: „Poroszország és poroszság” (Preussen und Preussentum) című könyve, és nagy hatást tettek rá Ludwig Börne művei, aki akkoriban az ellenzéki mozgalom egyik vezető írójának számított Heinrich Heine mellett. 1839 márciusában felvette a kapcsolatot az Ifjú Németország irodalmi mozgalom vezetőjével, Karl Gutzkowval, s szerkesztőségi munkatársa lett a „Telegraph für Deutschland” című lapnak, melyben kezdetben név nélkül, majd novembertől F. Oswald álnéven jelentek meg írásai. Eddig csak szépirodalmi munkákat írt, első publicisztikai munkája a „Telegraph für Deutschland”-ban jelent meg, 1839 márciusában "Wuppertali levelek" címen. E szatirikus írás fő célpontja a wuppertali provincializmus, pietizmus, a helyi munkásság kilátástalan nyomora, kizsákmányoltsága, alkoholizmusa, a helyi társadalom beszűkültsége, obskurantizmusa. Bár még a kizsákmányolás ábrázolása inkább csak leíró jellegű, mégis megpróbál valamiféle összefüggést keresni a tények között: "„Mert az már csak úgy van, hogy a gyárosok közül a pietisták bánnak a legrosszabbul munkásaikkal, hogy ők azok, akik minden lehetséges módon csökkentik bérüket, azzal az ürüggyel, hogy így gátat vetnek iszákosságuknak, lelkészválasztásnál pedig mindig ők az elsők, akik embereiket megvesztegetik.”" A kipellengérező írás óriási felháborodást keltett Barmen és Elberfeld burzsoá köreiben, a helyi sajtó ellencikkel reagált.
Engels fokozatosan, belső harc következményeként távolodott el a vallási nézetektől. Ezen az úton fontos határkő volt David Friedrich Strauss: „Jézus élete” (Das Leben Jesu) című műve, különösen Friedrich Schleiermacherrel való vitája. Engels 1839 őszén olvasta a könyvet, s leveleinek tanúsága szerint Strauss „lelkes hívévé vált”. Strauss egyik legfőbb általános célja a filozófia és a vallás viszonyának tisztázása volt, s végső konklúziójában azt állította, hogy a filozófia és a vallás nem egyeztethető össze egymással. Ezt a következtetést konkrétan Hegel filozófiája elleni bírálatban fejtette ki, amely Engels figyelmét Hegel műveire és általában a bölcselet kérdéseire irányította.
1839 végén Engels Hegel könyveit olvasta. Különösen megragadta "„Történelemfilozófiá”"-jának az a gondolata, hogy az emberiség egyre magasabb és érettebb formák felé halad. 1840 februárjában „Retrográd kortünetek” című írásában a történelmi haladást spirálhoz hasonlította. A történelem haladása ott is érvényesül, – írta, – ahol „reakció-mandarinjaink” csak ismétlődést észlelnek. Történelmi determinizmusát költői metaforával fejezte ki: a "„[…]régi eszmék szétmorzsolódnak egymáson és a haladó idő gyémántkemény lábán.”" Ekkori írásaiban kiállt a forradalmi demokratikus módon megteremtett német egység mellett, de egyrészt elítélt mindenfajta "„németeskedést”", sovén germanofilizmust, mely azt hiszi, hogy az egész világ a németekért teremtődött, a németek pedig a fejlődés tetőfokát képviselik, másrészt elítélte a kozmopolita liberalizmus életidegen terméketlenségét is. Engels gyors világnézeti-politikai fejlődése során eltávolodott egykori gimnáziumi barátaitól, egyiküket, Wilhelm Graebert levelében ironikusan "„politikai álomszuszék”"-nak titulálta.
1841. március végén visszatért Barmenbe. Nem érezte jól magát ebben a családi és társadalmi közegben, rengeteget olvasott, elmélkedett és írt. Utazást tett Svájcban és Észak-Itáliában, ezzel próbálta elterelni figyelmét gyötrő szerelmi bánatáról. Elhatározta, hogy katonai szolgálatának letöltésére önkéntesnek jelentkezik. Megválthatta volna pénzzel, mint sok kortársa tette, de őt vonzotta Berlin.
1841 szeptemberében érkezett Berlinbe, s megkezdte szolgálatának letöltését a tüzérségnél, melynek laktanyái az egyetem közelében voltak. Vendéghallgatóként egyetemi kurzusokat látogatott. November közepétől a frissen kinevezett Friedrich Schelling előadásait hallgatta, részt vett Franz Ferdinand Benary professzor vallástörténeti szemináriumán, a hegeliánus Philipp Konrad Marheineke filozófiai-teológiai előadásain, Henning professzornak a porosz pénzügyi rendszerről szóló előadásain.
Csatlakozott az ifjúhegeliánusok „Doktorklub” nevű köréhez, – melynek legismertebb tagjai közé tartozott David Friedrich Strauss, Bruno Bauer, Edgar Bauer, Arnold Ruge, Karl Köppen, Ludwig Buhl, Max Stirner, – és belevetette magát a filozófiai harcokba.
Schelling IV. Frigyes Vilmos király személyes kérésére ment Berlinbe, aki azért hívta, hogy ellensúlyozza a hegeli filozófia egyre nagyobb térnyerését. Engels, mint az ifjúhegeliánusok között a legradikálisabb, több cikket, tanulmányt szentelt a filozófiai reakciót képviselő Schelling ellen. Engels alábbi sorai bizonyítják, hogy mekkora fontosságot tulajdonított a Schelling elleni fellépésnek: "„Ha most itt Berlinben megkérdeznek valakit, akinek csak némi sejtelme is van a szellemnek a világ feletti hatalmáról, hogy hol az a harctér, amelyen küzdelem folyik a németországi politikai és vallási közvéleményen, tehát magán Németországon való uralomért, akkor azt fogja válaszolni, hogy ez a harctér az egyetemen van, mégpedig a 6. tanteremben, ahol Schelling tartja előadásait a kinyilatkoztatás filozófiájáról.”" Ebből érthető meg az, hogy "Schelling és a kinyilatkoztatás" című munkája mintegy „tüzérségi harcerővel” kisebbfajta könyv terjedelmét érte el. Védelmébe vette Hegelt, de úgy, hogy közben a saját forradalmi filozófiai nézeteinek kifejtésével sok tekintetben túl is ment rajta. Ebben nagy mértékben Ludwig Feuerbach nézeteire támaszkodott, akinek 1841-ben jelent meg "A kereszténység lényege" (Wesen des Christentums) című könyve, mely elemi erejű hatást gyakorolt Engelsre. "„Az ész könyörtelen kritikájának hatására megdőlt minden alapelve a kereszténységnek, sőt annak is, amit eddig egyáltalában vallásnak neveztek; az abszolút eszme arra támaszt igényt, hogy egy új korszak alapítója legyen.”" – írta művében, s nyílt ateizmusával, racionalizmushoz való ragaszkodásával, Hegelt védelmezve-meghaladva, döntő lépést tett a materialista filozófia felé. Engels ezen munkáit, – melyek részben álnéven, részben név nélkül jelentek meg, – a konzervatív, reakciós sajtó dühödten támadta, a haladó lapok, mint a "„Rheinische Zeitung”", a "„Hamburger Neue Zeitung”" viszont üdvözölték, méltatták, Arnold Ruge lapja, a „Deutsche Jahrbücher” cikksorozatban foglalkozott vele. Ruge levelében a "„filozófia doktorának”" titulálta, s sajnálkozott, hogy Engels miért nem nála publikálta tanulmányát. A "Schelling és a kinyilatkoztatás" külföldön is figyelmet keltett, 1842 októberében a lengyel demokrata, Edward Dembowski által szerkesztett "„Przegląd naukowy”" méltatta, míg 1843 januárjában a pétervári "„Otsecsesztvennije Zapiszki”" részletesen ismertette. Dembowski 1844-ben, folyóiratának 15–17. számaiban csaknem teljes terjedelmében közölte, s Engelst a kor kimagasló filozófusának nevezte. Engels elhárította Ruge nagyra értékelő titulusát: "„Doktor egyébként nem vagyok és nem is lehetek soha, csupán kereskedő vagyok és porosz királyi tüzér; kérem tehát, a jövőben ne tiszteljen meg a doktori címmel.”"
1841 végén megalakult az ateisták, a „Szabadok” klubja, melynek kemény magját a korábbi „Doktorklub” résztvevői alkották, de tagsága szélesebb kört ölelt fel. Bruno Bauer és Max Stirner befolyására a vallásellenes harcot a haladásért vívott minden küzdelem előfeltételének tekintették. Régebben a felvilágosult porosz államot szövetségesüknek tartották, csakhogy 1840 tavaszán III. Frigyes Vilmos és kultuszminisztere, Karl vom Stein zum Altenstein meghalt, s a liberális alkotmány és a parlamentáris rendszer nemcsak, hogy teljesítetlen ígéret maradt, hanem IV. Frigyes Vilmos reakciós, abszolutista fordulatot hajtott végre, támogatni kezdte az egyházakat, a pietizmust, a hegeliánusokat sorra eltávolította az egyetemi tanszékekről és üldözte a baloldali hegeliánusokat. A „Szabadok” így egyre erőteljesebb ellenzéki pozícióba szorultak. Engels magát e csoport legradikálisabbjának tartotta, s a közvetlen politikai harc mellett foglalt állást.
Engels miután 1841 végén a "Schelling Hegelről" című írásával befejezte közreműködését a „Telegraph für Deutschland”-ban, 1842 áprilisától publikálni kezdett az év elején idult "Rheinische Zeitung"-ban. A rajnai liberális burzsoázia lapjának titkos irányítója a háttérből nem más, mint Karl Marx volt. A radikalizálódó, politikai cselekvés felé orientálódó Engelsnek az év folyamán tizenhat kisebb-nagyobb írása jelent meg a lapban.
1842. március végén Bruno Bauert elbocsátották a bonni egyetem magántanári állásából. Engels tiltakozásul, Edgar Bauer társszerzőségével megírta "„A hit diadala”" címmel, „heroikus-komikus paródia” formájába öntött művét, mely újabb bizonyítékkal szolgál nem mindennapi humorára és derűs életszemléletére. A poéma egyik kulcsmondatával burkoltan bírálja a „Szabadok”-at, a tettek számonkérésével: "„Tetteink csak szavak eddig és ezután is, / Az absztrakció után magától jő a praxis.”" Ezek az ironikus verssorok néhány hónapon belül jelentőséget nyertek.
1842 nyarán megjelentetett egy terjedelmes recenziót "„Alexander Jung, »Vorlesungen über die moderne Literatur der Deutschen«”" címmel, melynek ürügyén kemény kritikával illette az Ifjú Németország irodalmárait, s nyíltan elhatárolta magát tőlük: "„Az Ifjú Németország a múlté lett, színre lépett az ifjúhegeliánus iskola, Strauss, Feuerbach, Bauer, a »Jahrbücher« magára vonta az általános figyelmet, legjavában dúl az elvek harca, életre-halálra folyik a küzdelem, a kereszténység forog kockán, a politikai mozgalom mindent betölt, de a derék Jung még mindig abban a naiv hitben él, hogy »a nemzetnek« nincs más tennivalója, mint hogy feszülten várja Gutzkow újabb darabját, Mundt beígért regényét, Laube soron levő bizarrságát. Egész Németország visszhangzik a harci kiáltásoktól, Jung orra előtt vitatkoznak az új elveken, s Jung úr közben ott ül szobácskájában, rágja a tolla végét és a »modern« fogalmán töpreng.”" Engels egyedül Börnét részesítette kivételes elismerésben, de nézete szerint Börnének, aki az Engels által oly fontosnak tartott radikális politikai cselekvést képviselte, alig volt valami hatása az Ifjú Németország mozgalomra.
1842 júliusában Rugéhoz írt levele arról tanúskodik, hogy fontos döntést hozott: "„Arra az elhatározásra jutottam, hogy egy időre lemondok minden irodalmi tevékenységről és ehelyett minél többet tanulok. Ennek okai kézenfekvők. Fiatal vagyok és a filozófiában autodidakta. Eleget tanultam ahhoz, hogy meggyőződésemet kialakítsam és szükség esetén képviseljem. De nem eleget ahhoz, hogy sikerrel és kellőképpen munkálkodhassak érte. Velem szemben nagyobb követelményeket fognak támasztani azért is, mert »filozófiai vigéc« vagyok és nem vásároltam meg doktori diplomával a filozofálás jogát. Azt hiszem, mire ismét írok valamit, s akkor már a saját nevemen, eleget tudok majd tenni ezeknek a követelményeknek.”"
1842 nyarán és őszén politikai, világnézeti fejlődése tovább folytatódott. Kommunistává válásában nagy valószínűséggel fontos láncszem volt Lorenz von Stein: "„Sozialismus und Kommunismus des heutigen Frankreichs”" című munkája, mely a korai antikommunizmus egyik alapművének tekinthető, de paradox módon az akkori ellenzéki körökben nagy ismertségre tett szert. „L. von Stein 1815-ben született. 1840-ben, egyetemi tanulmányainak befejezésekor, ösztöndíjat kapott a porosz kormánytól, hogy tanulmányozza Párizsban a szocialista és kommunista doktrínákat. Egyben von Rochow rendőrminisztertől is megbízást kapott, hogy szimatolja ki a párizsi német kézműves egyleteket és tájékoztassa a minisztériumot a kommunistákkal való kapcsolataikról. Stein beszámolt a porosz kormánynak a párizsi német munkások forradalmi tevékenységéről, egyúttal pedig felhívta a figyelmet a szocializmus és a kommunizmus veszélyeire. Ezeket az eszmeáramlatokat a francia forradalom logikus és szükségszerű következményének tüntette fel.” A könyv ellenségesen tekintett ezekre a szocialista és kommunista elméletekre, de az első volt, mely átfogóan, és világosan fejtette ki azokat. A másik fontos forrás, amely Engels figyelmét felkelthette Gutzkow 1842 nyarán írt „Párizsi levelek” című cikkei, melyekben részletesen beszámolt Wilhelm Weitling eszméiről, illetve a „Telegraph”-ban közölte Weitling "„A kommunista elv kormányformája”" (Die Regierungsform des kommunistischen Prinzips) című írását.
Engelsnek október 8-án letelt katonai szolgálata. Hazaindult Barmenbe, de tett egy kitérőt a „Rheinische Zeitung” kölni szerkesztőségébe, ahol Moses Hess igen barátságosan fogadta, s beszélgetésük meghatározó impulzust jelenthetett Engels számára, hogy végleg a kommunizmus lelkes hívévé vált. Ezt Hess később büszkén hangoztatta is. Fontos adalék, hogy Hessnek abban az időszakban jelent meg két forradalmi könyve „Die europäische Triarchie” (1841) és „Sozialismus und Kommunismus” (1842) címekkel, amelyek a kommunizmus első német teoretikusává avatták, s kétségtelenül növelték érveinek a hatékonyságát.
Manchesteri útja előtt közel két hónapot töltött Barmenben. Ezalatt vetette papírra utolsó ifjúhegeliánus írását „IV. Frigyes Vilmos, Poroszország királya” (Friedrich Wilhelm IV., König von Preussen) címmel, amelyben a király által bevezetni szándékozott reakciós államrendszer belső ellentmondásait elemezte. A rendszer egyik megoldhatatlan ellentmondása, hogy fennen hangoztatott keresztény államként az egyházat alárendelte az államnak, holott egy teokratikus államban ez éppen fordítva van. Engels előrevetítette a bevezetni szándékozott „keresztény állam” belső konfliktusainak felerősödését, s bukását. A cikk végkövetkeztetése, egy a franciaországihoz hasonló forradalomra való célzás volt.
1842. november végén elindult Manchesterbe, hogy kereskedelmi gyakorlatot szerezzen az "Ermen and Engels" cég pamutfonó gyárában, melyben apjának tulajdonrésze volt. Apja azért küldte Angliába, mert azt remélte, ha távol kerül Németországtól, felhagy forradalmi tevékenységével. Engels újra útba ejtette a "Rheinische Zeitung" szerkesztőségét Kölnben, s ezúttal személyesen is megismerkedett Marxszal, aki akkor már a lap főszerkesztője volt. Engels első találkozásukra egy 1895-ös levelében így emlékezett vissza: "„Amikor november vége felé (1842-ben) Angliába utaztomban elmentem a »Rheinische Zeitung« szerkesztőségébe, ott találtam Marxot, s ez volt első – igen hűvös – találkozásunk. Marx időközben fellépett Bauerék ellen, azaz visszautasította azt az igényt, hogy a »Rheinische Zeitung« elsősorban a teológiai propaganda, az ateizmus stb. szócsöve legyen ahelyett, hogy a politikai vita és cselekvés eszközéül szolgáljon, s ugyanígy szembeszállt az Edgar Bauer-féle, a puszta kedvtelésből »a legszélesebb gesztusokon« alapuló frázis-kommunizmussal, amelyet egyébként Edgar nemsokára más, ugyancsak szélsőségesen csengő frázisokkal cserélt fel; minthogy én leveleztem Bauerékkel, a szövetségesüknek számítottam, Marxot viszont ők tették gyanússá a szememben.”" Ezt az első találkozást tehát a kölcsönös bizalmatlanság és gyanakvás légköre uralta.
Engels számára Manchester ugyanazt jelentette, mint Marx számára Párizs. Az új gazdasági, társadalmi, politikai környezet még jobban kitágították látókörét és felgyorsították világnézeti-politikai fejlődését.
Szabad idejéban tanulmányozta a politikai rendszert, a gazdasági életet, a chartista munkásmozgalmat, a munkások életkörülményeit, melyeket a munkások társadalmi forradalmának perspektívájából elemzett. Az angliai ipar fejlettsége, termelésének mérete sokszorosan meghaladta az akkori Németországét, ennek következtében a munkásság létszáma is sokkal nagyobb volt. Az angol munkásmozgalom kezdeti spontán lázadásait, a luddizmust felváltották a szervezett, tömeges akciók, sztrájkmozgalmak. Engels érkezése előtt néhány hónappal zajlott le az évszázad egyik legnagyobb sztrájkja. 1842 decemberében "„Levelek Angliából”" címmel cikksorozatot írt a "Rheinische Zeitung" számára. Ezekben az egyik legnagyobb felfedezése, hogy a politikai pártok gazdasági érdekek kifejeződései, melyeket Németországban eltakart az ideológiai mez. A gazdasági és a politikai elemzés összekapcsolása Engels e korszakának legnagyobb újdonsága. A gazdasági érdekek elemzése következtében látásmódja tovább tolódott a materializmus felé, a forradalom ezáltal egy megismerhető ok-okozati eseménysorrá vált számára: "„Ez a forradalom Angliában elmaradhatatlan; de mint mindenben, ami Angliában történik, az érdekek és nem az elvek, fogják e forradalmat megindítani és végrehajtani; csak az érdekekből fejlődhetnek ki az elvek, vagyis a forradalom nem politikai, hanem társadalmi forradalom lesz.”" Ennek következtében egyre jobban eltávolodott az ifjúhegeliánus idealizmustól, de még nem tudta feladni teljesen. Már ezekben az írásaiban megállapította, hogy a proletariátus lesz a forradalom végrehajtója.
1842 decemberében jelent meg Weitling: "„Az összhang és a szabadság biztosítékai”" című könyve. „Ezt azonnal beszerezte, és annyira fellelkesült rajta, hogy Hess mellett most már Weitlinget tartotta a német kommunista mozgalom másik fő képviselőjének, és elhatározta, hogy nagy terjedelmű kivonatokat angolra fordít belőle.” Elolvasta a chartizmus teoretikusának, James Bronterre O’Briennak az írásait, könyveit is.
Ismeretséget kötött a cégénél dolgozó ír proletár lánnyal, Mary Burnsszel, aki megmutatta Engelsnek a proletár lakónegyedeket, melyekben anyagot gyűjtött "„A munkásosztály helyzete Angliában”" című könyvéhez. Barátságuk szerelemmé fejlődött, s később Mary Burns Engels élettársa lett.
1843 tavaszán megismerte a német kommunista munkások szervezetének, az Igazak Szövetségének vezetőit: Karl Schapper betűszedőt, Heinrich Bauer cipészt és Joseph Moll órást, akik felajánlották neki, hogy lépjen be szervezetükbe, melyet Engels udvariasan elhárított, mivel nem értett egyet összeesküvő módszereikkel és az egyenlősítő kommunizmussal.
Engels összebarátkozott a chartista mozgalom néhány vezetőjével, többek között James Leachcsel, akinek "„Rideg tények a gyárakról. Írta egy manchesteri munkás”" című brosúráját jól ismerte, s felhasználta könyvéhez. 1843 nyarán megismerkedett George Julian Harney-vel, a chartisták "„Northern Star”" című központi lapjának főszerkesztőjével és forradalmi balszárnyának egyik vezetőjével. Továbbá kapcsolatba került angol szocialistákkal is, többek között John Wattsszal, aki Robert Owen tanítványaként megismertette az owenizmus eszmekörével.
A Londoni levelek és A társadalmi reform előrehaladása a kontinensen című cikksorozatok első angliai tartózkodása (1842. november 29. – 1844. augusztus 26.) alatt született írásainak figyelemre méltó darabjai. Míg az előbbi a német olvasókat igyekszik tájékoztatni az angliai munkásmozgalomról és belpolitikai helyzetről, addig az utóbbi az angol szocialistákat próbálja ösztönözni azáltal, hogy informálja őket a kontinens kommunista irányzatairól.
Manchesteri írásai közül különösen kiemelkedik A nemzetgazdaságtan bírálatának vázlata című, mely nemcsak fontos határkövet jelentett Engels szellemi fejlődésében, hanem felkeltette Marx figyelmét is, sőt jelentős befolyást gyakorolt rá. Ez a mű tekinthető Marx és Engels munkássága legelső gazdaságelméleti művének, melynek döntő szerepe volt abban, hogy Marx elkezdte szisztematikus gazdaságtani kutatásait.
Engels rendkívül kritikusan tekintett az angol uralkodó osztályokra, s Thomas Carlyle: „Egykor és most” („Past and Present”) című társadalomkritikai esszéjéről írott könyvismertetésében sem mulasztotta el dekadenciájuk ostorozását: "„Az arisztokrácia – és ez magában foglalja a középosztályokat is – kimerült; amit gondolattartalom dolgában nyújtani tudott, azt már legvégső következtetéseiig feldolgozta és átvitte a gyakorlatba, és birodalma óriásléptekkel rohan a pusztulás felé.”" Szerinte gyedül a munkásokban van erő, dinamizmus és „gyúrható anyag”, hogy nagy tetteket hajtsanak végre, s habár nincs műveltségük, de korlátozó előítéleteik sincsenek. Engels ítélete igen sommás az angol irodalom meddőségét illetően: "„…a fenti írás az egyetlen, melyet érdemes elolvasni”" – állítja cikkében. Mindazonáltal Carlyle panteizmusa, hőskultusza, a német filozófiát illető hiányos ismeretei, az angol szocializmus figyelmen kívül hagyása sem mentesült bírálata alól, a könyvben érintett bajok megoldásaként pedig a magántulajdon felszámolását javasolja.
1844. augusztus végén Engels elhagyta Manchestert, de hazafelé útba ejtette Párizst, hogy találkozzon Marxszal. Tíz napot vendégeskedett nála, mialatt szinte minden időt együtt töltöttek, s hosszú beszélgetésekben cserélték ki gondolataikat. "„Mikor Marxot 1844 nyarán Párizsban meglátogattam, kiderült, hogy az elmélet minden területén tökéletesen egyetértünk, s ekkortól kezdődik közös munkánk.”" – írta ezekről a napokról 1885-ben. Nyoma sem volt már az 1842-es kölcsönös bizalmatlanságnak, sőt egy nem mindennapi barátság vette kezdetét. Ehhez hozzájárult mindkettejük eszmei fejlődése, mely hasonló utat járt be. Engelsnek a Marx által szerkesztett Jahrbücherbe küldött cikkei, és az ezek révén köztük megindult levelezés megalapozta világnézeti közeledésüket.
Marx megismertette a Vorwärts! szerkesztőivel és munkatársaival, illetőleg a kommunista lap körül tömörült barátai és eszmetársai körével, melybe akkoriban beletartozott Karl Ludwig Bernays, August Hermann Ewerbeck, Mihail Bakunyin, Nyikolaj Ivanovics Szazonov és Feuerbach műveinek francia fordítója, Guerrier hajóorvos.
Az ifjúhegeliánusok nézetei az elmúlt évek során egyre inkább jobbra tolódtak. Filozófiailag a vulgáris szubjektív idealizmus álláspontjára tértek át, a történelmet kiválasztott személyiségek művének fogták fel, a tömegeket pedig csak a történelem tehetetlen anyagának, ballasztjának tekintették. Bruno Bauer kiadásában jelent meg vezető folyóiratuk, az "„Allgemeine Literaturzeitung”", melynek nyolcadik számában publikálta "„1842”" című cikkét. Ebben Bauer kritizálta „1842 radikalizmusát” és az egykori "„Rheinische Zeitung”"-ot. Ennek a cikknek is szerepe volt abban, hogy Marx indítványozta Engelsnek, hogy írjanak egy közös pamfletet Bauerék ellen. Engels beleegyezett, s még párizsi tartózkodása alatt megszületett az általa vállalt rész a könyvből, melynek Marx által adott gúnyos címe "„A szent család avagy a kritikai kritika kritikája. Bruno Bauer és társai ellen.”" lett. Később meglepetéssel vette tudomásul, hogy a tervezett írás Marx jóvoltából könyvnyi méretűre duzzadt.
1844. szeptember elején Engels hazautazott Barmenba, de előzőleg megállapodott Marxszal, hogy mielőbb visszatér Párizsba. Németországban aktív szervező és propagandatevékenységet folytatott a szocialista mozgalom ottani hívei körében. Terjesztette a Vorwärts! című újságot, megszervezte Hess-szel együtt a „Gesellschaftsspiegel” című folyóirat kiadását, „Legkiválóbb külföldi szocialista írók könyvtára” címmel könyvsorozat kiadását tervezte. Emellett cikkeket írt, s elkezdte „A munkásosztály helyzete Angliában” című könyvének végső formába öntését, mellyel 1845 márciusára készült el. Az Elbertfeldben 1845. február 8-án, 15-én és 22-én a kommunizmusról tartott vitaestek egyik szervezője, s szónoka volt Hess és Gustav Adolph Köttgen mellett. Az elsőn 40-en, a másodikon 130-an, míg a harmadikon kb. 200-an vettek részt. Engels az első két gyűlésen tartott előadást, melyek kidolgozott szövege megjelent nyomtatásban is a „Rheinische Jahrbücher zur gesellschaftlichen Reform” című folyóirat 1845. évi első kötetében. Engels forradalmi tevékenysége folyamatos feszültséget, megújuló konfliktusokat okozott apjával való kapcsolatában. Az érzelmi, morális és pénzügyi nyomásgyakorlás legkülönfélébb formáit volt kénytelen elviselnie családja részéről otthoni tartózkodása során, melyről részletesen beszámolt Marxnak küldött leveleiben. Marxot a porosz diplomácia követelésére a francia kormány kiutasította, így 1845. február 3-án Brüsszelbe költözött. Engels gyűjtést szervezett részére, illetve könyve honoráriumának első részletét is elküldte neki.
Engels kommunista szervezőtevékenysége miatt ekkorra a porosz rendőrség látókörébe került, s rendőri megfigyelés alá helyezték. A barmeni ügyész többször érdeklődött felőle, Duncker rendőrfőnök pedig a porosz belügyminiszternek továbbított jelentést állított össze a kommunisták tevékenységéről, melyben Engelst a Rajna-tartomány egyik aktív szocialista vezetőjeként említette. Várható volt, hogy előbb-utóbb rendőri zaklatásnak, netán letartóztatásnak lesz kitéve, ezért családja nem gördített akadályt Engels külföldre való utazása elé.
Engels 1845. április elején elutazott Brüsszelbe, ahol kezdetben a „Bois Sauvage” szállodában lakott, majd májusban Marx közvetlen szomszédságába költözött. Ezek után mindennapi vendég volt Marx otthonában, s hamarosan meghitt barátság alakult ki köztük. Marx ekkoriban írta „Feuerbach-téziseit”, mely betekintést enged már nagy vonalakban kialakult materialista történelemfelfogásába. A két jó barát alapos beszélgetésekben vitatta meg a forradalmi elméletet és gyakorlatot. Elhatározták, hogy az új világnézetet részleteiben is kidolgozzák, ekkor született meg egy új, immár valóban közösen megírt könyv „A német ideológia” terve. "„Fő céljuk az maradt, hogy közös szemléletüket tudományosan szilárdabban megalapozzák és tovább fejlesszék, s kíméletlenül bírálva az idealizmust, a dogmatizmust és az utópizmust, megnyerjék eszméiknek a proletariátust és élére álljanak ennek az osztálynak harcában.”"
Marx szerződést kötött egy könyvkiadóval, hogy "„A politika és a politikai gazdaságtan bírálata”" címmel ír egy kétkötetes könyvet, melynek munkálataihoz a legújabb angol közgazdasági irodalmat kellett tanulmányoznia, amihez elengedhetetlen volt egy angliai kutatóút. Engels tervbe vett Anglia társadalomtörténetét feldolgozó könyvéhez kívánt anyagot gyűjteni, mindazonáltal pedig Mary Burnst is szándékában állt meglátogatni. Így Engels és Marx 1845. július 12-én elutazott Angliába. Manchesterben töltötték augusztus 21-ig tartó angliai tartózkodásuk legnagyobb részét, s Európa egyik legrégibb nyilvános könyvtárában, a Chetham Libraryban folytattak kutatásokat. Mary Burns és Engels együttélése ekkoriban kezdődött, s Brüsszelbe már együtt utaztak vissza. Hazafelé menet, megálltak Londonban, s Engels megismertette Marxot a radikális chartista Harneyval, s az Igazak Szövetsége vezetőivel. Továbbá részt vettek egy nemzetközi demokrata gyűlésen, "„Az angyalhoz”" címzett kocsmában a Webber Street-en, melyen Engels támogatott egy nemzetközi forradalmi szervezet létrehozására irányuló javaslatot. Ez a szervezet Londonból történt elutazásuk után, szeptember 22-én alakult meg "Testvéri Demokraták" (Fraternal Democrat) néven. A nemzetek ünnepe Londonban című cikke ebből az alkalomból született, melyben először fogalmazódott meg a proletár internacionalizmus elve. Megismerkedtek Weitlinggel is, találkozásuk barátságos légkörben zajlott le.
Harneynak tett ígéretének megfelelően rendszeresen küldött írásokat a „Northern Star” részére. A minapi lipcsei mészárlás – A német munkásmozgalom című rövid tudósításában is megjelenik új álláspontja a kommunista forradalommal kapcsolatban. A „The New Moral Wold”-be írt cikkeiben még úgy gondolta, hogy a kommunista forradalom elindítója a polgári értelmiség lesz. Itt viszont már a könyvében is megfogalmazott gondolatot viszi tovább, miszerint a polgári demokraták és kispolgári gyökerű kommunisták nem fognak jelentős szerepet játszani, a forradalom kizárólag a proletariátus műve lesz, amire tagjait osztályhelyzetük, puszta életükért való harc determinálja őket. Belátják, hogy a polgári szabadságjogokért, alkotmányért folyó küzdelem nem fog számukra gyökeres változást hozni, így az nem lesz mozgósító erejű körükben. A Németország állapota című cikksorozatában a német történelem előző 50 évét elemezte, s fontos aktuálpolitikai következtetésekre jutott a német burzsoá liberalizmus osztálykorlátait, s a munkásosztály politikai stratégiáját illetően.
Engels és Marx más irodalmi terveiket félretéve 1845 szeptemberében hozzákezdtek "A német ideológia" című művük megírásához. A könyv korai változatának hangsúlya még Max Stirner és Bruno Bauer kimerítő kritikáján volt, később a proudhonizmus németországi irányzatát, az „igazi szocializmust” képviselő Karl Grün került figyelmük fókuszába, majd legvégül Ludwig Feuerbach, mely fejezet már csak egyes részleteiben készült el, s maga a könyv 1846 nyarán befejezetlenül maradt. A szóba jöhető kiadók az igazi szocialisták befolyása alatt álltak, akik az őket ért éles kritikák miatt meghiúsították a munka publikálását, s regényes története után a kézirat „teljes terjedelmében” csak 1932-ben jelent meg.
Engels és Marx megsemmisítő kritikát gyakoroltak művükben Stirner individualista anarchizmusa, Karl Grün kispolgári, osztályharcot tagadó, „igazi szocializmusa” és Bruno Bauer lapos epigonizmusa fölött. A Feuerbach című fejezet a könyv legkiérleltebb része, mely elutasítja Feuerbach idealista történelemszemléletét, amivel szemben pozitívan kifejti "a történelem materialista felfogásának" első, teljesnek tekintett változatát. Ebben Marx és Engels egy olyan új, "tudományos világnézet" filozófiai alapjait rakta le, mely minden korábbinál valóságra vonatkoztatottabb. "A német ideológia" materializmusa részletes kibontása Marx Feuerbach-téziseinek, különösen a végletes tömörségű 11. tézisnek, mely kulcsot jelent a marxizmus lényegének megértéséhez:
1848-ban megalapították Marxszal a Kommunisták Szövetségét. 1849-ben a délnémet felkelésben vett részt, melynek bukását a Forradalom és ellenforradalom Németországban című művében (1851-52) elemezte. Visszatérve Londonba anyagilag támogatta Marxot A tőke megírásában, majd a manchesteri fonalgyárat vezette. Ebben az időszakban írta meg az Anti-Dühring, A természet dialektikája, A család, a magántulajdon és az állam eredete című művét. Marx halála után feldolgozta és kiadta A Tőke II. és III. kötetét. Részt vett az I. és a II. Internacionálé megalapításában, és szervezte a nemzetközi munkásmozgalmat. 1895. augusztus 5-én hunyt el Londonban.
Engels és Karl Marx az 1848-49-es magyar forradalom tisztelői és támogatói közé tartoztak. Maga Engels így kommentálta az akkori eseményeket: "„Az 1848-as forradalmi mozgalomban először, 1793 óta először meri megtenni egy nép, amelyet körülzárt az ellenforradalmi túlerő, hogy a gyáva ellenforradalmi dühvel a forradalmi szenvedélyt, a terreur blanche-sal a terreur rouge-t állítsa szembe. Hosszú idő óta először találkozunk egy valóban forradalmi jellemmel, egy olyan férfiúval, aki népe nevében fel meri venni az élet-halál harc kesztyűjét, aki nemzete számára Danton és Carnot egy személyben, s ez a férfiú - Kossuth Lajos.”" (Marx és Engels válogatott művei I.: A magyar harc)

David Hume (Skócia, Edinburgh, 1711. április 26., – Skócia, Edinburgh, 1776. augusztus 25.) skót empirista filozófus, történész, közgazdász, esszé-író; a skót felvilágosodás egyik legfontosabb alakja. Hírnevét elsősorban filozófiai munkásságnak köszönheti. A mára matematikai fogalommá lett Hume-elv az ő nevét viseli, alapgondolata tőle ered.
Edinburghban született, skót kisbirtokos második fiaként. Itt végezte tanulmányai nagy részét: jogot hallgatott, de emellett irodalommal és filozófiával is foglalkozott. 22 évesen Londonba, majd Bristolba ment hogy vagyont szerezzen, tisztviselőnek állt be egy kereskedőhöz. A tisztviselői állás azonban nem bizonyult túl jövedelmezőnek, életrajzában a következőket írta: "De pár hónap alatt rájöttem, hogy a körülmények teljesen alkalmatlanok számomra."
Tanulmányait Franciaországban folytatta Reimsben, majd La Flèche-be utazott. A Franciaországban töltött idő alatt írta meg az "Értekezés az emberi természetről" című művét, amely későbbi gondolatainak színe-javát tartalmazza, a könyv azonban csak 1739-ben jelent meg. A következő években szerény körülmények között élte az életét: miután sikertelenül pályázta meg a glasgow-i egyetemi katedrát, egy évig házitanítóként működött, majd diplomáciai állást vállalt Bécsben és Torinóban. 1752-ben, miután újból elutasították egyetemi pályázatát, az edinburgh-i (ügyvédi) könyvtár őrévé nevezték ki. A kinevezésnek köszönhetően, Hume anyagi körülményei is javulni látszottak, újabb mű írásába kezdett "Anglia története" címmel. A könyvnek nagy sikere volt, több kiadás is készült belőle, ezért a szerzőt saját korában elsősorban történészként tartották számon.
1763-tól a párizsi brit követségen dolgozott, s a felvilágosodás központjában, a párizsi szalonokban filozófiája nagy népszerűségnek örvendett. Ugyancsak Párizsban ismerkedett meg Jean-Jacques Rousseauval is, akinek Angliába szökését is segítette. Maga Hume is visszatért szülőföldjére, Edinburgh-be, és itt tehetős polgárként élte le élete utolsó hét évét. Ekkortájt írta meg önéletrajzát, "Saját életem" címmel.
Locke és George Berkeley bölcseletéből kiindulva alapvető céljának az empirikus vizsgálati módszer bevezetését tartotta.
Nála az absztrakció elutasítása szükségképpen szüli a valóság meg nem ismerhetőségét valló, agnosztikus tanítást. ezzel ő ébreszti fel Kantot "dogmatikus szendergéséből." 
Ismereteink egyedüli forrásaként csak a percepciót, az érzékelést fogadta el.
Az emberi szellem észleleteit "ideák"ra és "benyomások"ra osztja. Különbségüket az teszi, hogy mennyire elevenen bukkannak fel a szellemben, hatolnak az elménkbe. Azok az észleletek, amelyek a legerősebben bukkannak fel: a benyomások. Ilyen például az emóció, a szenvedély.
Az ideák azok a halvány képmások, amelyek az elménkben a benyomásokból keletkeznek.
Alvás közben és lázas állapotban azonban az ideák megközelítik a benyomásokat, de olyan is lehetséges, hogy a benyomások oly halványan jelentkeznek, hogy nem tudjuk megkülönböztetni őket az ideáktól. A benyomások először az érzékekre gyakorolnak hatást, a szellem által ebből létrehozott másolat az idea.
Benyomásokra két úton tehetünk szert:
Az emlékezetben tárolt ideákat a képzelőerő képes megváltoztatni, hasonlóságokat és különbségeket fedez fel az ideák között. Hume azt a kapcsolatot keresi, aminek segítségével az egyik idea maga után vonja a másikat: három minőséget sorol fel, ami kapocs lehet: "hasonlóság", "érintkezés" és az "ok-okozati" kapcsolat. Ezek teremtenek asszociációt az ideák között.
A hasonlóság és ellentét törvényén nyugszik a matematika, az érintkezés törvényén a leíró tudományok, az oksági kapcsolaton a magyarázó tudományok, a természettudomány és a metafizika.
Hume alapvető kérdése, hogy honnan származnak a benyomások. Erre a kérdésre szerinte lehetetlen válaszolni, mert a képzeteknek a tárgyakkal való kapcsolatát soha sem tapasztalhatjuk meg. Emiatt tagadja a szubsztanciák létezését is.
Hume szerint az élénk kép, a benyomás megfelel annak, amit a realisták külvilágnak mondanak, az ideák pedig megfelelnek a fogalmi világnak. Tulajdonképpeni érdeklődését a tudatbeli folyamatok kötik le. Hume a megszokás pszichológiai tényére alapozza a világ és a róla alkotott tudomány valamennyi összefüggését: a pszichikai valóság kiszorítja a létbelit, a pszichológia az ontológiát.
Hume megkülönböztet észigazságokat és tényigazságokat. Az "észigazságok" a külvilág lététől független, nyilvánvaló matematikai-geometriai ítéletek. A lelki valóságon kívül nem ismer semmiféle más realitást. A külvilágra vonatkozó un. tényigazságok logikailag nem szükségszerűek. "Mindig lehetséges minden tény ellentéte, is; ebben nincs semmiféle ellentmondás." Az a tény,
hogy az embert megégeti a tűz, nem vezethető le a tűz világosságából, és melegéből – azaz a benyomásokból –, hanem csak az ok és az okozat összefüggéséből. Az okozat azonban teljesen különbözik az októl, így nem ismerhető meg belőle: "Az események következnek egymásra, de soha semmi kapcsolatot nem figyelhetünk meg köztük. Egymáshoz fűzötteknek, de nem egymással összekapcsoltnak látszanak." A megszokás alapján arra kell várnunk, hogy az egyik percepció után bekövetkezik a másik. Ezen alapul minden tényre vagy létre vonatkozó okoskodásunk.
A megismerő alany és a külvilágot képező tárgyi valóság közötti kapcsolat megszüntetésével a tudomány csak vélekedés vagy hit. A természettudomány igazságai nem bizonyíthatók, legfeljebb valószínűsíthetők. A filozófia végeredménye az emberi gyöngeség és vakság szemlélete. Eszménye a teljes indukció, mellyel egyre valószínűbb, de sosem bizonyos ismerethez juthatunk.
A cselekvések dicséretes vagy elítélendő jellege nem vezethető vissza észszerűségünkre vagy észszerűtlenségünkre.
Az ész sem előidézni, sem megakadályozni nem képes semmiféle cselekedetet; erre csak a személyek képesek. S mivel az ész a szenvedélyek fölött nem gyakorol befolyást, így a cselekvés erkölcsi szabályozása nem származhat az észből.
Az indítékok és cselekvések között szükségszerű kapcsolat van. Tehát az akarat nem szabad.
Az emberi cselekedet a különböző erejű motívumok eredője. Nem lehet erkölcsileg jó egy cselekedet, pusztán azért, hogy erkölcsös jellegére való tekintettel hajtották végre. A kötelességtudat nem lehet az erkölcsileg jó cselekvés forrása. Az erkölcsi megkülönböztetések nem az ész ítéletei, hanem érzéseket fejeznek ki.
A "kell" és a "nem szabad" szavakat tartalmazó kijelentéseket nem lehet levezetni tényállításokból, mivel az erkölcsi minőségek nem pusztán tárgyak közötti revelációkon alapulnak. Az erkölcs végső alapja az emberi természet.
Az erkölcsi érték kritériuma Hume-nál a kellemes és hasznos érzés. Ezek közül értékesebb az, mely nemcsak magunknak, hanem másoknak is hasznos. A lelkiismeret helyébe a rokonszenv érzelme lép: a lelkiismeretes ember ösztönösen beleéli magát a másik lelkivilágába, ezáltal megtudja, hogy mi kellemes és hasznos a számára.
Rámutatott továbbá a legtöbb erkölcsi rendszer módszertani hibájára is: azokból az állításokból, melyek arra vonatkoznak, ami van, észrevétlenül átmennek azokba a kijelentésekbe, amelyek arra vonatkoznak, aminek lennie kell. Ez a Hume-féle törvény, amely nem azonos a modern etikában gyakran emlegetett naturalista hibával.
Hume a verifikacionizmus előfutára; szerinte csak azok a kijelentések értelmesek, amelyek igazsága tapasztalati úton ellenőrizhető.
Hume szerint az okság metafizikai fogalma megköveteli, hogy két, számunkra okként illetve okozatként feltűnő jelenség között szükségszerű kapcsolatot tételezzünk fel. Akkor mondhatjuk, hogy két jelenség szükségszerű kapcsolatban áll egymással, ha az egyik jelenséget nem tudjuk elképzelni vagy felfogni a másik nélkül. Azaz, az ok sohasem állhat fenn okozat nélkül, egy okozatnak pedig szükségképpen rendelkeznie kell okkal, mert önmagát nem hozhatja létre semmi sem. Az oknak mindemellett korábban kell létrejönnie, mint az okozatnak, hogy azt létrehozhassa (ez az okság logikai elemzésének arisztoteliánus felfogása).
Hume első tézise az oksággal kapcsolatban az, hogy a dolgok közti oksági viszony nem figyelhető meg, hiszen "nem léphetünk túl azon, ami közvetlenül megjelenik érzékeinknek". Azonban a kauzalitási viszonyt magát nem figyelhetjük meg, vagyis az oksági relációkról alkotott feltevéseink nem tekinthetők empirikus tudásnak.
Hume szerint a jelenségek között fennálló valódi oksági viszonyt nem minden esetben képes feltárni az emberi elme és így elemző reflexió helyett a "megszokásra" épülve következtet. Így sok esetben a helyes következtetés helyett téves okot tulajdonít az okozatnak és fordítva, hiszen gyakran a valódi okok rejtve maradnak. Ez az ember ítéleteit nagyban befolyásolja és tévútra viszi. A megszokás abból indul ki, hogy "minden tapasztalatból eredő következtetés abból a feltevésből indul ki, hogy a jövő a múlthoz fog hasonlítani". Így például a megszokásunkon alapul az a feltevés is, hogy egy ellökött biliárdgolyó mozgásba hozza az útjába kerülő másik golyót is.
Az okság ilyesfajta mellőzése miatt nem ismerhető meg a szubsztancia léte sem. Amit szubsztanciának mondunk, nem más, mint benyomások halmaza, megszokáson alapuló "összefüggése"; csupán pszichológiai valóság. Ám a lélek sem szubsztancia, csupán percepciók kötege.
Hume tehát kétségbe vonja a szubsztancia létét, mivel a tudatélményekből nem következtethetünk sem külső okaira, sem belső hordozójára. Ennek ellenére a szélsőséges szkepszist elveti, nagyon haszontalannak tartja. A mérsékelt szkepszist azonban nagyon hasznosnak tartja, mert arra ösztönöz bennünket, hogy érdeklődésünket szűk körre, pl. a matematikára korlátozzuk.
Szerinte nem bizonyítható sem Isten léte, sem nemléte. A vallás léte ugyanakkor tapasztalati tény, amelyet tapasztalati adottságokból kell megértenünk. A vallás megoldhatatlan talány, olyan mint a fertőző betegség, melynek egyedüli gyógyszere a filozófia és az ész – állítja Hume. A vallásnak csak társadalmi-erkölcsi haszna van, melynek képzeteit a félelem hozta létre.

Afrikának 54 független országa van és 6 egyéb területe. Néhány atlanti-óceáni és indiai-óceáni sziget és szigetcsoport is Afrikához tartozik, amelyeknek egy része 3 európai ország területét képezi.
Afrika legnagyobb területű országai a Kongói Demokratikus Köztársaság és Algéria, a legnagyobb népességűek pedig Nigéria és Egyiptom. Afrika szárazföldi országai közül a legnagyobb népsűrűségűek a kelet-afrikai nagy tavak vidékén található Burundi és Ruanda (347 fő/km²), a legkisebb népsűrűségű ország pedig Nyugat-Szahara (1 fő/km²). Afrika legnépesebb városa a nigériai Lagos 13 millió lakossal, amely ennek ellenére nem fővárosa Nigériának. (Az előrejelzések szerint 2015-re a világ 3. legnépesebb városa lesz 24 millió lakossal.) A kontinens legnépesebb fővárosa az egyiptomi Kairó 12 millió lakossal. Valamennyi afrikai ország lakossága folyamatosan növekszik.
Az egy főre eső GDP alapján – a PPP (vásárlóerő) szerint számítva – Afrika leggazdagabb országai Egyenlítői-Guinea, Mauritius, a Dél-afrikai Köztársaság, Botswana és Líbia. (Az olajbevételeinek köszönhetően legnagyobb GDP-vel rendelkező apró Egyenlítői-Guinea lakossága valójában szegénységben él.) Afrika országainak többsége igen szegény, az egy főre eső GDP/PPP Afrika átlagában 2 000 USD. (Összehasonlításul Magyarországon 15 500 USD, az Európai Unió egészében 26 900 USD.) A legszegényebb afrikai országok Szomália, Malawi és a Comore-szigetek, amelyekben az egy főre eső éves GDP csupán 600 USD.
Az országok lakossága a 2005-ös állapotokat mutatja, a fővárosok lakossága pedig a zárójelben megadott évre vonatkozik. Az adatok nem a közigazgatási városhatárokat, hanem az egybefüggő városterületet veszik figyelembe, amely a városhatároknál lehet szűkebb vagy tágabb is (agglomeráció). Azoknál az országoknál, ahol nem a főváros a legnagyobb város, zárójelben az ország legnépesebb városát is megadtuk.
 Az országok lakosságának és népsűrűségének forrása: USA Népszámlálási Hivatala

A Casablanca vagy Casa Blanca elnevezés (a spanyol kifejezés jelentése: "fehér ház") az alábbiakra utalhat:



A dioráma eredetileg a fényképezést megelőző négy látványélmény egyike volt. Napjainkban a dioráma "három dimenziós" múzeumi/kiállítási makettet jelent.
Neve a görög "dia" („át”) és "horama" („látvány”) szavakból származik.
A klasszikus dioráma különböző világítási módszerekkel a kép idő- és térbeli változását tudja érzékeltetni. A képet egy olajjal, viasszal átitatott transzparens vászonra festették, mögötte egy sor színezett, vékony selyemből készített további vászon helyezkedett el, amiket zsinórral mozgattak. A képeket olajégőkkel vagy petróleumlámpákkal világították meg, így a képben érzékelhetőek lettek a mozgások, a felhők mozgása, a víz hullámzása, vagy a napszakok változása.
Louis Daguerre 1822 júliusában nyitotta meg Charles-Marie Boutonnal közös dioráma-színházát. Daguerre 1834-től „kettős” diorámákat mutatott be. A vászon mindkét oldalára festett képet, a vásznat pedig elölről és hátulról is megvilágította, és különböző színű szűrőkkel színes megvilágítást is alkalmazott. A Daguerre-féle diorámát Berlinben Walter Gropius tökéletesítette. Prágában található egy mai napig is működő dioráma.
Napjainkban a dioráma kifejezés jelentése kibővült, illetve átalakult, és gyakorlatilag a makettezést jelenti. A diorámák egy tájat, jelenetet, tevékenységet, történelmi eseményt stb. mutatnak be, három dimenzióban. Tipikus felhasználási területük a múzeumi kiállításokon való felhasználás.
A dioráma, azaz makettkészítés tipikus szabadidős hobbitevékenység is. Alapját a különféle, többnyire műanyagból készült, építhető makettek adják. A legnépszerűbb méretarányok az 1:35 és az 1:48, az ettől kisebb méretarányokat a részletgazdagság csökkenése miatt ritkán alkalmazzák.

A panoráma a fényképezést megelőző négy látványélmény egyike. Neve a görög "pan" („minden”) és "horama" („látvány”) szavakból származik; Robert Barker nevezte el így 1787-ben.
Robert Barker (1739–1806) miniatűr- és porcelánfestő volt, s 1787-ben szabadalmaztatta találmányát. Voltaképpen – leegyszerűsítve – egy körfestményről van szó. A körfestmény elhelyezésére épített speciális épületben – a rotundában – a néző egy elsötétített folyosón és/vagy lépcsőn jut fel az épület közepén lévő kilátóteraszra, ahonnan körbefordulva, körbejárva nézheti a körfestményt. A kép itt megtekinthető. Feszty Árpád Ópusztaszeren látható honfoglalási körképe is ezen az elven alapszik.
A panoramikus ábrázolás azonban sokkal korábbra vezethető vissza, Zhang Zeduan kínai festő már a 12. században készített egy 25 cm magas és 528 cm hosszú alkotást, „A folyó mentén a Qingming fesztivál idején” címmel. A képre 814 embert, 28 hajót, 60 állatot, 30 épületet és 170 fát festett.
A panorámakép egy fotótechnikai megoldás. Ezeket a képeket általában több darabból rakják össze.
A panorámaképeknek olyan egyedi hangulatuk, bájuk van, amit egy nagylátószögű, vagy halszemoptikával nem tudunk visszaadni.
A dolog varázsához hozzátartozik, hogy egy-egy kép elkészítése némi időt, elhivatottságot és nem kevés hozzáértést követel meg a fotóstól, így egy panorámakép elkészítése sokaknak jóval nagyobb sikerélmény, mintha kattintunk egyet egy nagylátószögű optikával.
Panorámaképet általában több összeillesztett fotóból nyerhetünk. Egy panorámafotót jellemezhet az oldalainak egymáshoz viszonyított aránya. Szokás azt mondani, hogy a 3:1-nél nagyobb oldalarányú fotó már panorámaképnek minősül. Ebben a logikában egyetlen gond van csupán, mégpedig akkor, ha egyetlen fotót vágunk meg 3:1 vagy ennél nagyobb oldalarányúra. Ilyenkor klasszikus értelemben vett panorámaképünk nincs ugyebár, de a kitételnek eleget tettünk.
A panorámafotók másik jellemző adata, hogy hány fokos látószöget mutatunk be segítségével (például 360°). Ezzel a meghatározással viszont annyi a probléma, hogy a kész képről nem tudjuk száz százalékos biztonsággal megállapítani, hogy hány fokos látószöget képez, és ezt az Exif adatokból sem tudhatjuk meg. Összességében tehát nehéz a dolgunk, ha egyszerűen és szakszerűen szeretnénk a panorámafotókat meghatározni.
A panorámafotók leggyakrabban vízszintes illesztéssel készülnek. Elvétve találunk függőlegesen illesztett képeket, illetve a panorámázás egyik kakukktojását, mikor mind függőlegesen, mind vízszintesen illesztjük a fotóinkat, így egy témáról egészen extrém felbontású "panorámafotónk" lesz. Ez nem panorámafotó, hiszen nem egy adott panorámát mutatunk be a segítségével, hanem inkább a felbontás növelésének egyfajta trükkös verziója.
A másik kakukktojás a gömbpanoráma, ehhez ugyanis a megjelenítésére alkalmas programra van szükség. Ebben a képet illesztés után megnyitva egy gömb kellős közepén találjuk magunkat, aminek a belső falát kitapétáztuk a készített fotókkal, így 360°-ban szemlélhetjük a lefotózott tájat. Ezekkel a programokkal képesek vagyunk forogni a gömb belsejében, illetve zoomolhatunk is. Mivel ezeket a képeket egyelőre nem tudjuk kinyomtatott formában ugyanígy élvezni, így a gömbpanoráma szervesen kapcsolódik a számítástechnikához.
A panorámatechnika alapkövetelménye a stabil állvány. Állvány nélkül is dolgozhatunk, de mivel a fotók egymáshoz képest elcsúsztatva készülnek, testünk instabilitása miatt így az illesztésnél vesztünk a képméretből. Minél stabilabb, profibb (értsd: kifejezetten panorámázáshoz használható) állvánnyal dolgozunk, annál nagyobb hatékonysággal tudjuk képeinket összeilleszteni.
Panorámafelvételt könnyen készíthetünk, csak el kell sajátítani, hogy milyen mértékben mozgassuk gépünket. Nagyon fontos, hogy tudjuk, milyen képet szeretnénk a későbbiekben számítógépünkön elkészíteni, látnunk kell lelki szemeink előtt a kész felvételt. Állítsuk az objektívet nagylátószögű állásba, és mérjük fel, hány felvételre lesz szükség a végleges képhez, majd ezt szem előtt tartva exponáljunk, azután fordítsunk a masinán a kívánt irányba. Ügyeljünk arra, hogy az előző képnek kb. 1/4-1/5 része látszódjon a következő képen is, így fogja tudni szoftverünk illeszteni fotóinkat.
Ha lehetőségünk van, manuális programmódban és manuális fókusszal exponáljunk (vagy rögzítsük az expozíciót), ugyanis ha gépünk ezeket automatikusan minden felvételnél elvégzi, problémáink adódhatnak az illesztéseknél. Ha minden képünk előtt fényt mér a gépünk, akkor nagy valószínűséggel eltérő expozíciós értékekkel készítjük felvételeinket, így azokat nem fogjuk tudni helyesen illeszteni. További probléma adódhat abból, ha gépünk autofókusza minden fotón más témára állítja az élességet, így a manuális fókusszal járunk a legjobban. Tájfotózásnál használhatjuk az autofókuszt is.
Érdemes odafigyelni arra, hogy egy-egy tereptárgy kettőnél többször véletlenül se szerepeljen a fotókon. Ügyeljünk a mozgó tárgyakra, emberekre, ugyanis az illesztésnél a programot össze fogja zavarni, hogy egyes képelemek nincsenek a helyükön. Ez szellemautókat, szellemembereket eredményezhet a kész képen. Ha polárszűrőt használunk, a panorámázás idejére csavarjuk le az objektívről, mert a különböző állásokban más-más módon fejti ki hatását, így szintén belezavarhat a tökéletes illesztésbe.
Ha kompakt gépünk van, nagy valószínűséggel találunk benne panoráma programmódot. Ez a program segít nekünk a képek elkészítésében, hogy a későbbi illesztésnél ne legyen gondban az illesztésért felelős szoftver. Első körben meg kell mondanunk a gépnek, hogy milyen módban, milyen irányban készítjük a felvételeket (például balról jobbra, jobbról balra, függőlegesen), ezután kezdhetünk fotózni. Az első kép elkészülte után gépünk halványan megjeleníti az előzőleg készített felvétel szélét, így könnyen hozzá tudjuk igazítani a következő felvételt. Egyes gépek képesek saját maguk is az illesztésre, de inkább bízzuk a dolgot profi szoftverekre.
Tartsuk azt is szem előtt, hogy egy objektív minél nagyobb látószögű, a perspektívát annál jobban torzítja, ezáltal komoly feladat elé állítja az illesztő szoftvereket. Általában 28 mm-es (Ekv.) állásban már nagyon torzítanak az objektívek, így ha biztosra szeretnénk menni, de nincs panorámázásra való állványunk, akkor próbáljunk meg kicsit bezoomolni, hiszen tele állásban jóval kevésbé torzítanak az objektívek. Külföldön járva vigyázzunk, mert sok nevezetességnél külön kell fizetni a fényképezésért, és ha állványt használunk, azt sokszor nem engedik a helyi felügyelők, lévén az már profi munkának minősül. Ilyenkor tegyük el az állványt és próbáljuk megoldani kézből a dolgot.
Ha megvagyunk a fotókkal, akkor jön a dolog oroszlánrésze, az illesztés. A gyártók sokszor mellékelnek a gépekhez panorámaképek készítésére való programot. Ezeknek a hatásfoka elég közepes, csodát ne nagyon várjunk tőlük, de egy átlagfelhasználó 3-4 képes tájképeihez valószínűleg kielégítő teljesítményt nyújtanak. Ha komolyabban szeretnénk a panorámázással foglalkozni, akkor komolyabb szoftvereket kell használnunk. A teljesség igénye nélkül pár használható, egyszerű és profi program:
Más néven Panotools. Valójában több kisebb, ingyenes program gyűjteménye, melyek használata kissé bonyolult, ezért több kezelőfelület is létezik hozzá. Itt kettőt említünk:
Jelenleg a 2016.0.0 verzió elérhető. Főbb előnyei: ingyenes, magyar nyelvű (is), többféle operációs rendszeren működik.
Jelenleg a 10.0.15 verzió elérhető. Az egyik legjobb, legkomolyabb kereskedelmi program, millió lehetőséggel, amiket felsorolni is nehéz. Sajnos a használatához már profi szintű panoráma ismeret szükségeltetik, de varázslója azért ennek a programnak is van. Weblapjáról próbaverzió letölthető.
Jelenleg a v1.4.2-es verziója érhető el. Új, nagy tudású, könnyen kezelhető program. Képes az önálló munkára, ami azt jelenti, hogy több kép között megtalálja az egy panorámába tartozókat, amiknek nem szükséges azonos expozícióval készülni, nem probléma az elmozdult tereptárgy, nem kell minden képnek vízszintesnek lennie. Ismeri a HDR módot is. Weblapjáról próbaverzió letölthető.
Jelenleg a 6.0.0.94-es verziója elérhető. Egyszerű szoftver, alkalmas vízszintes, függőleges és többsoros panorámák illesztésére is, és 360°-os illesztésre is alkalmas. Használata egyszerű, az illesztések már nem annyira profik, de összességében használható program. Előnye, hogy a RAW formátumot is támogatja. Leginkább a témával ismerkedőknek ajánlható. Kereskedelmi termék, weblapjáról próbaverzió letölthető.
Jelenleg az 5.3-as verziója elérhető. Ez a program már sokkal nagyobb szabadságot ad a kezünkbe. Akár manuális illesztéssel, akár varázslóval is készíthetjük képeinket. Gépünk típusát (és az objektív gyújtótávolságát) megadva segíthetjük a torzítás korrigálását, a helyes illesztést. Rengeteg képkorrekcióval és egyéb extrával élhetünk használata során, támogatja a több magos processzorral szerelt gépeket is. Amatőr panorámaőrülteknek tökéletes program. Ez is kereskedelmi termék, weblapjáról próbaverzió letölthető.
Jelenleg a 3.0 verzió elérhető. Több száz fényképezőgépet ismer, soknak a nyers formátumát is. Ez is kereskedelmi termék, weblapjáról próbaverzió letölthető.
Jelenleg az 5.6-os verziója elérhető. A program már csaknem profi szinten képes a képek illesztésére. Kontrollpontok megadásával tökéletesíthetünk az illesztésen, rengeteg illesztési metódust választhatunk, és a későbbi szerkesztést megkönnyítendő akár Photoshop PSD formátumban is menthetjük képeinket. Haladó, félprofi panorámázók használhatják eredménnyel. Szintén kereskedelmi termék, weblapjáról próbaverzió letölthető.
Miután programunk összeillesztette a képeket, gondosan ellenőrizzük, hogy tényleg minden illesztés helyes-e, majd vágjuk le a kilógó képrészeket. Több mint valószínű, hogy egyes illesztések nyomot hagynak maguk után – legalábbis az első pár kép készítésénél mindenképpen – amíg rájövünk az ízére, megtanuljuk a buktatókat és a szabályokat. Ha a képünkön látszanak az illesztések, és hiába próbálkoztunk újraillesztéssel, mégsem lett jobb, a Photoshopot segítségül hívhatjuk, hogy retusáljuk ezeket a nyomokat. Természetesen ehhez már a Photoshop magas fokú ismerete szükségeltetik.
Ha elrontottuk a képet, nézzük meg, miért nem tudta a szoftver összeilleszteni a képeket! Íme pár gyakran előforduló hiba:
Próbáljunk meg minél látványosabb, izgalmasabb képeket alkotni, ne csak folyton az unalmas messzi tájat panorámázzuk. Ha már túl vagyunk az ismerkedésen, próbálkozzunk meg többsoros képekkel, 360°-os panorámával, esetleg gömbpanorámával. Ha egy kép elkészítéséhez nincs megfelelően nagy látószögű objektívünk, akkor készíthetjük képeinket portréállásban is, így tágasabb panorámát mutathatunk meg, viszont ugyanahhoz a látószöghöz több képet kell készítenünk a portréállás miatt.

Aithér a ragyogó örök világosság és a levegőég istene, Erebosz és Nüx fia, Hémera bátyja. Az első görög istenek közül való, a „felső ég” megszemélyesítője, az űr és a menny megtestesítője.
Aithér neve a ógörög αἰθήρ "(aithér)" szóból származik, melynek jelentése: éter. Aithér volt a tiszta, „felső levegőég”, az istenek levegője, szemben „aer”-ral, a komor alsó levegővel a Földön, amelyet az emberek lélegeztek be.

A fényképezést megelőző négy látványélmény:

Az LMBT a leszbikus, meleg, biszexuális és transznemű emberek összefoglaló rövidítése. Az LMBT témájához tartozó szócikkeket a gondozza.

A beleegyezési korhatár a büntetőjogban az az életkor, amelynek betöltése után az egyén jogot formál arra, hogy szabad döntés alapján létesíthessen szexuális kapcsolatot. Ha tehát valaki olyan személlyel létesít szexuális kapcsolatot, aki nem töltötte be a beleegyezési korhatárnak megfelelő életkort, bűncselekményt követ el. A beleegyezési korhatár országonként változik, a legtöbb országban azonban 14–18 év között van. Országonként változik az is, mi számít szexuális kapcsolatnak, hogy számít-e az elkövető kora, illetve hogy van-e különbség az azonos és különböző neműek közti szexuális kapcsolatok esetében alkalmazandó beleegyezési korhatárban.
Magyarországon a beleegyezési korhatár mind azonos, mind különböző neműek közti szexuális kapcsolat esetében 14 év. Korábban ez az azonos neműek esetében 18 év volt, ám az Alkotmánybíróság ezt egy 2002-ben hozott döntésében hátrányos megkülönböztetésnek ítélte, és azonos beleegyezési korhatár megállapítását írta elő.
A 2012-ben elfogadott új Büntető törvénykönyv (2012. évi C. törvény), amely 2013. július 1-jén lépett hatályba, eltörölte a fajtalanság és a közösülés megkülönböztetését, ezeket egységesen "szexuális cselekmény" megnevezéssel említi. Ebben a tizenkettedik életévét be nem töltött személy sérelmére beleegyezésével létesített, bármiféle szexuális cselekmény büntetendő, de ha a másik fél sem töltötte be tizennegyedik életévét, nem vonható büntetőjogi felelősségre. 

A Grand Morin folyó Franciaország területén, a Marne bal oldali mellékfolyója.
A folyó Lachynál, Marne megyében ered 190 méter magasan, és Esbly-nél Seine-et-Marne megyében torkollik be a Szajnába. Vízgyűjtő területe 1 197 km², a hossza 118,2 km.
services.sandre.eaufrance.fr

Újbalázsfalva (szlovén: "Otkovci", vendül: "Otkouvci", németül "Wergelin") 1937-ben Apátistvánfalvába beolvadt egykori vasi szlovén (vend) község.
A 16. század első felében a Nádasdyaké, majd a szentgotthárdi ciszterci apátság uradalmának része lett. Neve 1548 körül "Berghelen" alakban fordul elő, további névalakok 1552-ben és 1593-ban "Bergelen," 1620-ban "Börgelen," majd a 17. század után már leginkább csak "Börgölin." 1622-ben az akkori Istvánd községgel együtt hódol meg Börgölin az oszmán-törökök előtt, s az azt megelőző évben elrabolt emberekért is kénytelen váltságdíjat fizetni.
Az újbalázsfalusi szlovének egyik fő jövedelemforrása sokáig a nyírfaseprű készítéséhez használt nyírfavessző árusítása volt.
A községnek korábban volt roma lakossága is. A 19. században "Otkovczi" néven is előfordult. 1895-ben nevét "Balázsfalura" magyarosították, majd 1907-ben "Újbalázsfalvára" módosították.
1937-ben beolvadt a szomszédos Apátistvánfalva községbe.
A falu határában található "Rigó-hegy (Rigó brejg)" nevű magaslat két cigány rigászról kapta a nevét, akik azon a környéken gyűjtötték és adták el a madarakat.

Bengaluru (2006 előtt Bangalor, angol átírással "Bangalore", kannada nyelven: ಬೆಂಗಳೂರು) az indiai Karnátaka állam székhelye. Karnátaka délkeleti részén a Májszori-fennsíkon helyezkedik el 920 méter tengerszint feletti magasságon. 10 millió lakosával India harmadik legnagyobb városa. Bár történelmi hivatkozások már az i. e. 1. évezred elejéről találhatók, a város folyamatos írott történelme 1537-re vezethető vissza, amikor is I. Kempe Gowda, Bengaluru nagy építője egy erődöt emeltetett a város körül és ezzel létrehozta a Vidzsajanagara Birodalom (Vijayanagara Empire) egyik tartományát.
Miután India 1947-ben elnyerte függetlenségét, Bengaluru a nehézipar központjává fejlődött. A csúcstechnológiai cégek alapítása és sikere Bengaluruban India gazdasági liberalizálását követően, napjainkban az informatikai iparág hatalmas feljődéséhez vezetett. Az egymillió indiai informatikus körülbelül 30%-a Bengaluruban dolgozik, ezért Bengalurut az „indiai Szilíciumvölgyként” is emlegetik. Bengaluruban található az indiai hadsereg több központi intézménye, így az Indiai Fegyveres Erők Kiképző Parancsnoksága is. A város kozmopolita kultúrája a számtalan vallás és a helyi és idegen kultúrák hatására formálódott. A brit uralom folyamán Bengaluru Dél-India gyarmati központjává fejlődött. Bengaluru kozmopolita jellegének kialakulására hatással volt az éghajlata is, amely átmenetet képez a nedves trópusi és száraz szavanna éghajlat között, és így viszonylag kedvezőbb, mint a többi indiai város nedves trópusi klímája. Történelmileg Bengaluru éghajlata nagyon vonzotta az ipari befektetőket és a jelentős nemzetközi oktatási intézményeket, mint például az Indiai Tudományos Intézetet (Indian Institute of Science) és a Indiai Jogi Egyetemet (National Law School of India University).
2005. december 11-én az indiai miniszterelnök, Dharam Szingh bejelentette, hogy a kormány elfogadta a Dzsnanpith-díjas U. R. Ananthamurthi javaslatát, hogy Bangalort átnevezzék a kannada nyelvű nevére, "Bengaluru"ra. Az új név 2006. november 1-jétől lépett hivatalos használatba.
A "Bangalor" név az angol "Bangalore" magyar változata. A város neve kannada nyelven "Bengaluru". A kannada nyelvű elnevezés használatát I. Kempe Gowda vezette be a 16. században. A név eredetére vonatkozó híres anekdota szerint a 11. században Hojszala (Hoysala) királya, II. Veera Ballala egy vadászat folyamán eltévedt az erdőben. Éhesen és fáradtan egy szegény öregasszonnyal találkozott, aki főtt babot kínált neki. A hálás király a helyet "benga kaal-ooru"-nak (szó szerinti fordításban a főtt babok városa) nevezte el, amelyből a "Bengaluru" név származik. A történelmi tények azonban ellentmondanak ennek, a név első előfordulása ugyanis valójában "Benga-val-oru" (kannada nyelven „az őrök városa”), amit Begur közelében egy 1004-ből származó kőbe vésett felirat örökített meg, mint egy dicsőséges csata helyszínét. A felirat szerint a hely a Ganga-dinasztia által uralt területhez tartozott. Egyes elméletek szerint az elnevezés a "Benga" vagy "Ven-kai" virág nevével is kapcsolatba hozható (Pterocarpus marsupium).
1015 és 1116 között a tamilnádui Csola-dinasztia (Cholas) uralkodott a város felett, amikor is a Hojszalai Birodalom uralma alá került. A mai Bengalurut I. Kempe Gowda, a Vidzsajanagara Birodalom egyik vazallusa alapította, aki 1537-ben sárerődöt emelt a város köré. Kempe Gowda "gandu bhoomi"nak, azaz „a hősök földjének” is nevezte Bengalurut. Az erődön belül a várost több kerületre "(pete)" osztotta. A városnak két főutcája volt: a Chickpete utca keletről nyugatra haladt, a Dodpete utca pedig északról délre. A két utca a Dodpete téren keresztezte egymást Bengaluru szívében. Kempe Gowda utódja, II. Kempe Gowda négy híres tornyot épített Bengaluru határain. A vidzsajanagara uralom alatt Bengalurut Devarájanagarának és Kalijánapurának („sikeres”) is nevezték. A Vidzsajanagara Birodalom bukása után Bengaluru különböző uralmak alá került. Először a maratha Sahadzsi Bhonszle (Shahaji Bhonsle) kerítette hatalmába a várost a mogul inváziót megelőzően. A város a Májszori Királyság részévé vált, amikor a mogul uralkodó Aurangzeb 1689-ben a várost bérbe adta Csikkadeva Radzsa Vodejarnak (Chikkadeva Raja Wodeyar). II. Krisnaradzsa Vodejar (Krishnaraja Wodeyar) 1759-ben bekövetkezett halála után a májszori hadsereg főparancsnoka nevezte ki magát Májszor (Mysore) tényleges uralkodójává. A királyság később Haider Ali fiának, Tipu szultán]nak uralma alá került. Végül Bengaluru a Brit Birodalom részévé vált, miután Tipu szultán a negyedik angol-májszori háborúban, 1799-ben meghalt. A brit uralom alatt Bengaluru közigazgatási szempontból a májszori maharadzsa, politikailag Madrasz ellenőrzése alá tartozott. A Májszori Királyság Májszor városából Bengaluruba helyezte át a központját. Ez alatt az időszak alatt két fontos fejlesztés biztosított gyors fejlődést a városnak – a távíró bevezetése, valamint 1864-ben a vasúti összeköttetés Madrasszal.
1898-ban pestis sújtotta Bengalurut, ami jelentősen lecsökkentette a lakosság számát. A brit hatóságok telefonvonalakat fektettek le, hogy segítsék a járvány megfékezését. 1906-ban Bengaluru lett India első városa, ahol bevezették az elektromos áramot, amelyet a Sivanaszamudrában (Shivanasamudra) lévő vízerőmű szolgáltatott. Amikor a város 1927-ben IV. Krisnaradzsa Vodejar uralkodásának évfordulóját ünnepelte, India kertvárosának (Garden City) nevezték el. Több kertépítési program kezdődött ekkor, valamint különböző középületeket és kórházakat építettek. 1947 augusztusában India felszabadulása után Bengaluru Májszor állam uralma alá került. A 40-es és 80-as évek között Bengaluru gyors fejlődésen ment keresztül. Számos betelepülő érkezett Észak-Karnátakából és Kodaguból. 1961-re Bengaluru India 6. legnagyobb városa lett 1,2 millió lakossal. Az elkövetkező évtizedekben a gyáripar egyre jobban fejlődött és ez különböző magáncégek megjelenéséhez vezetett, mint például a Motor Industries Company (MICO) (amely a Robert Bosch GmbH egy leányvállalata). 1980 és 1990 között az ingatlanpiacon óriási fellendülés következett be, ami vonzotta a befektetőket az ország többi részéről, akik a gyarmati lakóházak helyére többszintes modern lakótömböket emeltek. Az 1990-es évektől folyamatos a külföldi befektetők érdeklődése Bengaluru iránt. Található itt Pizza Hut és Kentucky Fried Chicken, valamint ANZ Bank és Citibank. A város legnagyobb médiaeseménye az 1996-os Miss World szépségverseny volt, melyet 2 milliárd néző kísért figyelemmel világszerte.
Bengaluru Karnátaka, dél-indiai állam délkeleti részén fekszik. A Májszori-fennsík szívében terül el. A város átlagos tengerszint feletti magassága 920 méter. Bengaluru északkeletről Kolarral, északnyugatról Tumkurral, délkeletről Májszorral (Mysore), délről pedig Tamilnáduval (Tamil Nadu) határos. A város 3 negyedre (úgynevezett talukokra) van osztva: Észak-Bengaluru, Dél-Bengaluru és Anekal. Dél-Bengaluru taluk egyenetlen vidék, dombokkal és völgyekkel. Bengaluru többi részének domborzata sík, eltekintve a középen húzódó hegygerinctől. Bengaluru legmagasabb pontja Doddabettahalli, amely 962 méter magas és ezen a hegygerincen helyezkedik el. Jelentősebb folyók a városban nem találhatók. Az Arkavathi és Kaveri folyók a Nandi-hegynél (Nandi Hills) találkoznak. A Vrisabhavathi (Vrishabhavathi) folyó, az Arkavathi egy mellékfolyója a Baszavanagudi (Basavanagudi) városrészből ered és keresztülfolyik a városon. Az Arkavathi és Vrisabhavathi folyók hordják el a város szennyvízének jelentős részét. A 16. században I. Kempe Gowda több tavat épített, hogy kielégítse a város vízszükségletét. Később, a 20. században a Nandi-hegyi vízművek, Mirza Iszmail (Sir Mirza Ismail) megbízásával megfelelő vízellátást biztosított a fejlődő város számára. Bengaluru ma nagy részben a Kaveri-medence vízgyűjtőjére támaszkodik, valamint a Vrisabhavathi és Arkavathi víztisztítóira, hogy ellásák a 6 milliós lakosság szükségletét. Bengaluru így napi 800 millió liter vízhez jut, sokkal többhöz, mint bármely más indiai város. Ennek ellenére a vízhiány, főleg a nyár folyamán mindennapos.
Bengalurunak jó néhány édesvízű tava és víztározója van, ezek közül a legnagyobb a Madivala-víztározó, a Hebbal-tó, az Ulsoor-tó és a Szankei-víztározó (Sankei tank). Bengaluru megfelelő mennyiségű esővizet kap az északkeleti és a délnyugati monszunokból. A Hindusztáni Gneiszhegység (Peninsular Gneissic Complex) a legjelentősebb hegység a térségben. Bengaluru termőföldjei vörös lateritből és vörös agyagos földből állnak. A város növényzete jellemzően lombhullató fákból, valamint kisebb mennyiségben pálmafákból áll. Bengalurut nagyobb szeizmikus mozgások nem érintik, mivel szeizmológiai szempontból stabil zónában fekszik (II-es zóna), feljegyzések csupán enyhébb földrengésekről találhatók.
Optimális tengerszint feletti magasságának köszönhetően Bengaluru éghajlata egyenletes az egész év folyamán. A téli hőmérséklet csak ritkán esik 12 °C alá, a nyári hőmérséklet viszont ritkán emelkedik 38 °C fölé. A legcsapadékosabb hónap augusztus, szeptember és október, ebben a sorrendben. A nyári hőséget meglehetősen gyakori zivatarok enyhítik, az időnkénti viharok időnként áramkimaradást és árvizeket okoznak. A csapadék többségében késő délután vagy éjszaka esik, a délelőtti eső nagyon ritka.
Bengaluru 59,1 milliárd dolláros gazdaságával India egyik legnagyobb gazdasági központja. 2001-ben 3,7 milliárd dolláros külföldi befektetéssel a harmadik legnagyobb volt az indiai városok között. 1940-ben Mirza Iszmail (Sir Mirza Iszmail) és Moksagundam Viszveszvaraja (Sir Mokshagundam Visvesvaraya) jelentős szerepet játszott Bengaluru ipari fejlődésében. Bengaluru számos nehézipari cég központjának ad otthon, köztük a Hindustan Aeronautics Limited (HAL) (repüléstan), National Aerospace Laboratories (NAL) (űrkutatás), Bharat Heavy Electricals Limited (BHEL) (nehézipar), Bharat Earth Movers Limited (BEML) és Hindustan Machine Tools (HMT) (gépgyártás). 1972 júniusában megalakult a Indian Space Research Organization (ISRO) (Indiai Űrkutatási Szervezet) bengalurui központtal. Az ISRO fejlesztette ki és lőtte fel India első műholdját, az Árjabhatát, valamint számos további műholdat, köztük a Bhaszkara, Rohini és az APPLE. Az ISRO irányítja India ambiciózus holdkutatási programját is. Bengalurut „India Szilikonvölgyének” is nevezik az itt található informatikai cégek nagy száma miatt, amellyel India 12,2 milliárd dolláros informatikai és szoftver exportpiacának legnagyobb közreműködője. Bengalurue informatikai iparága 3 részre osztható – Software Technology Parks of India, Bengalurue (STPI) (India software technológiai parkja), International Technology Park Ltd. (ITPL) (nemzetközi technológia park) és az Electronics City (elektronikai város).
Az Infosys és a Wipro, India második és harmadik legnagyobb szoftvercégei az Electronics City-ben találhatók. Az információs technológia fejlődése egyedülálló kihívások elé állította a várost. Számottevő ideológiai vita alakult ki a város informatikai vezetői és a hagyományos bürokratikus kormány közt – akiknek a választási bázisa főleg a karnátakai mezőgazdasági munkásokra épül. 2004 júliusában a Wipro elnöke, Azim Premdzsi cége Bengaluruból való kitelepítésével fenyegetőzött. A biotechnológia szintén gyorsan fejlődő iparág Bengaluruban. Az Indiában lévő közel 270 biotechnológiai cégből 97 Bengaluruban található. Az itt található Biocon, a legnagyobb indiai biotechnológiai cég a bevételei alapján a világon a 16. Bengaluru ad otthont Dél-India legnagyobb tőzsdéjének is, a Bengaluru Stock Exchange-nek.
Bengaluru HAL repülőtere (Hindustan Airport, IATA kód:BLR) mind belföldi mind pedig külföldi reptérként működik. Ez India negyedik legforgalmasabb repülőtere. Bengaluruból egyenes járatok vannak Ázsia és Európa több városába. India gazdaságpolitikájának liberalizálása jelentősen megnövelte a belföldi járatok számát. A bengalurui központú Air Deccan légitársaságnak van a legtöbb járata Bengaluruba. További olcsó (fapados) légitársaságok közé tartozik a SpiceJet, Kingfisher Airlines, Jet Airways és a Go Air belföldi járatokkal. Szemben az ország legtöbb repülőterével, amelyeket az Indiai Légikikötői Hatóság (Airports Authority of India) irányít, a bagalori HAL repteret a félig állami tulajdonú Hindustan Aeronautics Limited működteti, amely a repteret saját fejlesztésű gépek tesztelésére is használja. Ez sokáig elhúzódó viaskodáshoz vezetett a reptér működtetetési jogát illetően a HAL és a karnátakai kormány között. 1991-ben nagyszabású tervek készültek a Bengalurui nemzetközi repteret illetően. A programot azonban folyamatosan késleltették az érintett magáncégek valamint a központi és állami kormány között zajló viták. Végül az építkezéshez szükséges 288 millió dollárt 2004 júniusában folyósították. A legnagyobb részvényesek közé tartoznak a Siemens-Zurich Airport-L&T conzorcium, az Airports Authority of India és a Karnataka State Investment and Industrial Development Corporation. Az építkezés 2005 júliusában kezdődött meg.
Bengalurunak megfelelő vasúti összeköttetése van az ország többi részével az Indiai Vasutak (Indian Railways) által. A Radzsdhani Express Bengalurut Újdelhivel köti össze. Bengalurunak további vasúti összeköttetései vannak a következő városokkal: Mumbai (Udayan, Chalukya, Kurla Express), Csennai (Madras Mail, Brindavan Express), Kolkata (Yeshvanthpur-Howrah Express) és Haidarábád.
A három kerekű fekete és sárga autóriksa – melyet leggyakrabban csak autónak neveznek – a tömegközlekedés egyik népszerű formája. Az autóriksák képesek akár három utast is szállítani. Bengaluruban szintén jenetős számú taxi található különböző taxicégek kezelésében. A taxik négy ember szállítására alkalmasak, de jelentősen drágábbak mint az autóriksák. A Bengalurue Metropolitan Transport Corporation (BMTC) (Bangalori Városi Közlekedési Hivatal) 3207 városi buszt üzemeltet, melyek átlagosan 2,8 millió utast szállítanak. A városi metró jelenleg építés alatt áll és üzembe helyezését 2008-ra tervezik. Az első fázisban 33 km-es szakaszt terveznek 32 állomással.
A 2005. évi adatok alapján Bengaluru lakossága több mint 6 millió, ezzel India 3. és a világ 27. legnagyobb városa. 32%-os népszaporulatával Újdelhi után Bengaluru India leggyorsabban növekvő városa 1991 óta. A lakosság 38%-a kannada. További jelentősebb kisebbséget alkot a Tamilnáduból, Keralából és Ándhra Prades-ből származó lakosság. A kannada nyelv Karnátaka hivatalos nyelve, széles körben használt Bengaluruban. Emellett még a tamil, a telugu és a hindi nyelv is használatos. A hivatalokban az angol a közvetítő nyelv.
A 2001. évi népszámlálási adatok alapján Bengaluru 79,37%-a hindu vallású – ez az adat körülbelül megegyezik a országos arányukkal. A város lakosságának 13,37%-a muszlim – ez szintén megfelel az országos aránynak, a keresztények és a dzsainizmus közvetői a lakosság 5,79%-át, illetve 1,05%-át alkotják, amely az országos arányuk kétszeresének felel meg. Bengaluru lakosságának 47,5%-a nő. A lakosság írástudásának aránya 83%, a második legmagasabb Indiában Mumbai (Bombay) után. A város lakosságának csupán 6%-a dolgozik a mezőgazdaságban. A lakosság körülbelül 10%-a nyomornegyedekben lakik – ez viszonylag alacsony a harmadik világ más városaihoz hasonlítva (például Mumbai – 54%, Nairobi 60% stb.). 2001-ben Bengaluru lakosainak az egy főre eső éves átlagos jövedelme 1110 USA dollár volt. 2003-as adatok alapján Bengaluruban a legmagasabb a bűnözési arány Indiában.


William Henry Fox Talbot (Lacock Abbey, Wiltshire, 1800. február 11. – 1877. szeptember 17.) angol utazó, matematikus, botanikus, nyelvész, asszirológus, régész, a talbotípia (kalotípia) néven ismert fotóeljárás kifejlesztője.
Úti élményeit rajzokban akarta megörökíteni, de nem volt nagy tehetsége ezen a téren, ezért a fény segítségével akarta valósághűen „megrajzoltatni” a képet, majd rögzíteni.
1834-ben levelekről, csipkékről, bonyolult tárgyakról kamera nélkül kontakt kópiákat készített, ezeket fotogenikus („fényszülte”) rajzoknak nevezte el. Rájött, hogy a fotogenikus rajzok további kontaktolással a negatívját adják az eredeti képnek, ezzel tulajdonképpen a mai fotografálás pozitív-negatív eljárásának az alapjait fedezte fel. 
Először azzal az módszerrel kísérletezett, mely végül a talbotípia eljárás pozitívanyaga lett (sópapír). 1835-ben a klorid-só, majd ezüst-nitrát oldatával kezelt papírt camera obscurába helyezte és tűző napfényben tíz percet exponált, a klórezüst anyag közvetlenül a fény hatására sötétedett (nincs előhívás! ún. kimásolópapír), majd erősen sós oldatban fixálta. Talbot az első kísérleti képeit kisméretű, saját készítésű, felesége által „egércsapdáknak” nevezett camera obscurákkal készítette (képméret: 2x2 cm). A sópapír túlélte a talbotípiát, későbbi eljárásokhoz is használták pozitívkészítésre.
1840-ben rájött, hogy (Daguerre-hez hasonlóan ő is) „elő tudja idézni” a lappangó képet – ez a mai fogalmaink szerint az előhívás – ez gyorsítja a kép kifejlődését és növeli az érzékenységet. Új, papíralapú felvételi anyagát (mely a végső kalotípia eljárás negatívanyaga lett) ezüst-nitrát és kálium-jodid segítségével érzékenyítette, így jódezüstöt kapott. Felvétel előtt galluszsav+ezüst-nitrát+ecetsav= „galloezüstnitrát” oldatával preparálta és a galluszsavat előhívásra is használta. 
A tömény sóoldatos fixálás nem adott 100%-os biztonságot, de 1840-től Herschel javaslatára a nátrium-tioszulfát már tökéletes volt. Ez a mai napig is a legjobb megoldás.
Anyagain az ezüst szemcséje közvetlenül a papír rostjához kapcsolódik, felületük matt megjelenésű. Minthogy képei papírnegatívról készült másolatok voltak a papír rostjainak textúrája a kép élességét, részletgazdagságát lerontotta (ezt a hatást csökkentendő negatívját viasszal tették átlátszóbbá) ezért a módszer kevésbé volt népszerű, mint a sokkal élesebb dagerrotípiák.
Kidolgozta a nagy számú, hasonló minőségű kópia gyártásának mikéntjét (negatív – pozitív eljárás, míg a konkurens dagerrotípia egypéldányos direktpozitív volt). Az első nagyítás készítése is Talbot műhelyéhez köthető (nem a mai módszerrel).
1841. február 8-án szabadalommal védte le találmányát, később részlegesen feloldotta, emiatt is lett kevésbé közkedvelt és elterjedt, mint a dagerrotípia.
Fox Talbot is teljes joggal tarthatjuk a fényképezés feltalálójának, mivel már Niépce és Daguerre közös szabadalma előtt kidolgozta eljárását, viszont az utóbbiak sokkal jobb minőségű képeket tudtak csinálni, valamint ők nem tették a fiókba elkészülte után képeiket, ahogy Talbot.
Talbot a világon elsőként eredeti fényképekkel illusztrált albumot adott ki 1844-ben, "A természet irónja" (The Pencil of Nature) címmel, egy évvel később jelent meg második műve, a "Skóciai napfényképek" (Sun Pictures of Scotland).
A képek kalotípiás eljárással készültek.
Az albumok épületeket, műemlékeket, városképeket, tájakat, csendéleteket, növényeket, szobrokat, s figyelemre méltóan egyszerű, hétköznapi motívumokat (istállóajtó, szénakazal) ábrázoló képekkel, sőt, csoportképekkel, rajz- és iratreprodukciókkal a fényképezés sokoldalú felhasználhatóságát illusztrálják. A képeken leggyakrabban szereplő, ember alkotta tárgyak nem a képzőművészetben megszokott "nature morte" elrendezésben, hanem a mindennapi életben megszokott helyükön, anyagszerűen, fénnyel plasztikossá téve, az objektív tárgyi valóságra koncentrálva jelennek meg. Nemcsak egyes képei vallanak tudatos fényképi látásmódjáról, hanem a fény és az árnyék képalakító szerepét hangsúlyozó megjegyzése is: 
„A festő szeme gyakran megakad ott, ahol közönséges ember nem lát semmi figyelemre méltót. A napsugár pillanatnyi ragyogása, egy árnyék, mely az utat keresztezi, egy időmarta tölgy vagy egy mohlepte kő képes megindítani a gondolatok és érzések sorozatát, fölébreszteni a festő képzeletet."

Kerkafő (1889-ig "Csöpinc", , vendül "Čöpinci") falu a Muravidéken, Szlovéniában. Közigazgatásilag Salhoz tartozik.
Muraszombattól 34 km-re északra, a Vendvidéki-dombság ("Goričko") területén, a magyar határ mellett fekszik. Lakói többségében vend nyelvet beszélő szlovének. Határos Kétvölgy (Magyarország), Lakháza ("Lucova"), Marokrét ("Markovci") és Magasfok ("Trdkova") falvakkal.
Dülői: Bočkorecin Breg, Drejnin Breg, Drnjičin breg, Gorički Breg, Jurivin (Jürivin) Breg, Kuzmin (Küzmin) Breg, Na Proštiji, Smodin Breg, Špic Berg, Švenderin Breg, Vreje. A mezők és szántók a házak körül vannak. A föld elég terméketlen, rendkívül sok agyagot tartalmaz. Az 1980-as években még volt a falunak népi műemlék háza, azóta lebontották.
A faluból ered a Kerka folyó, amely Bajánsenyénél lép Magyarországra. 2007-ig, a schengeni határnyitásig közte és a szomszédos magyarországi Kétvölgy között állandó határátkelőhely üzemelt, amit 2002-ben Mádl Ferenc magyar és Milan Kučan szlovén államfő nyitott meg.
1387-ben már említik "Kereka superior" névvel, hasonlóan a két szomszédos településsel Permisével és Ritkaházával (a tévesen Ritkaházát azonosítja Kerekával). A "Kereka" egyértelmű utalás a Kerka folyóra. 1395-ben "Chapench" névvel lelhetjük fel. 1414 "Chypencz," 1419-ben "Chypinch," 1430-ban és 1457-ben "Chypyncz", valamint "Chypincz," 1462-ben "Chepencz," 1465-ben "Chypencz," 1472-ben pedig "Chypyncz" alakokban szerepel a korabeli forrásokban. További 1889-ig "Csöpincz" volt a neve, majd "Kerkafő"re módosították. Egyébként a templomi anyakönyvek szerint "Csepincz, Czöpéncz, Csopincz, Csöpencz, Csöpénch, Csőpincz, Csöppincz" alakokat is, amelyekből lehet a falu akkori szlovén (vend) nevére is következtetni.
A Széchy család felsőlendvai uradalmához tartozott, majd család fiágának kihalása után 1685-ban Felsőlendva új birtokosa Nádasdy Ferenc, Széchy Katalin férje lett. Ezután az uradalommal együtt egészen a 19. század második feléig a Nádasdyaké. A reformáció során a falu evangélikus lett és volt evangélikus temploma is, amely valójában Markócon (Marokrét) állt és áll ma is, alig néhány méterre Kerkafőtől. 1698-ban a csöpincinek nevezett templom már katolikusként létezett, s volt külön papja. Végül Felsőszölnök fiókegyházává vált, melyhez a falu évszázadokig tartozott egyházilag. Ebben a kápolnában is mondtak külön misét. Kossics József író feljegyezte, hogy nagyon nehezére esik az út Csöpinczbe, a misékre, mert nagyon távol van.
Vályi András szerint "CSÖPINTZ. Tót falu Vas Vármegyében, birtokosai külömbféle Urak, fekszik hegyek között Mór vize mellett, határja soványos, kisebb tulajdonságaira nézve Andrecz falujához hasonló, harmadik Osztálybéli."
Fényes Elek szerint "Csöpincz, vindus falu, Vas vgyében, s dobrai uradalomban, 470 kath. lak., kopár kövecses határral."
Vas vármegye monográfiája szerint "Kerkafő, vend község 108 házzal és 679 r. kath. lakossal. Postája Felső-Szölnök, távírója Szt.-Gotthárd."
1910-ben 812, túlnyomórészt szlovén lakosa volt. A 19. században még a Tótsági járás része volt, majd a trianoni békeszerződésig Vas vármegye Szentgotthárdi járásához tartozott. 1919-ben a határáig terjesztette ki a Vendvidéki Köztársaság az uralmát, amit néhány napon belül megdöntöttek, majd a Szerb–Horvát–Szlovén Királysághoz csatolták, mely 1929-ben a Jugoszlávia nevet vette fel. 1941-ben újra visszakerült Magyarországhoz, majd 1945 után véglegesen Jugoszlávia része lett. 1991-ben, Szlovénia függetlenségének kikiáltása óta Szlovénia része. 2002-ben a településnek 316 lakója volt. Ebben az évben március 28-án avatták fel a határátkelőt Kétvölgy és Kerkafő között.
Határában található a Kerka folyó forrása.

Puduhepa (hettita ékírással nom. 𒊩𒁍𒁺𒃶𒉺𒀸 "p/bu-du-ḫe"-"pa-aš", "Puduḫépāš", i. e. 13. század) III. Hattuszilisz hettita király felesége, költőnő. Apja Lavacantijasz város, ezzel együtt valószínűleg egész Kizzuvatna főpapja, Pentibszarri.
Házassága előtt Istár papnője volt Lavacantijasz városában. A kádesi csata után hazafelé tartó Hattuszilisz útba ejtette a fontos kizzuvatnai települést, és ekkor kötöttek házasságot. Hattuszilisz később még egy babiloni és egy amorita hercegnőt is feleségül vett, de Puduhepa a főfelesége maradt. A „nagykirályné” címet viselte, és saját pecsétnyomóval rendelkezett. Férje halála után, még III. Tudhalijasz alatt is viselte a "Tavannanna" címet, bár felmerült már olyan elképzelés is, hogy Tudhalijasz babiloni feleségének is Puduhepa lett a hurri neve.
Több irodalmi szöveg maradt fenn nevével. Fontos dokumentuma a „Hattuszilisz és Puduhepa imája” című, az arinnai Napistennőhöz címzett imája (CTH#383-384), valamint „Puduhepa fogadalma” (CTH#585). Az előbbiben a Napistennő segítségét kéri, miközben Hattuszilisz tetteit is felsorolja, így nemcsak irodalmi, de történeti forrás is. A fogadalom Lelvani istennőhöz, Istár egyik anatóliai változatához szól, és egy álombéli látomás az alapja. Imáiban férje évkönyveinek stílusát másolja, így azok nem csak a hettita mitológia, hanem a történeti események tekintetében is sok információval szolgálnak.
A békeszerződés után, melyet Hattuszilisz kötött II. Ramszesz egyiptomi fáraóval, Puduhepa diplomáciai levelezést folytatott Nofertari királynéval (CTH#158, 160, 164, stb.). Rajta kívül levelezett Alaszija királyával (CTH#176). Hattuszilisz és Pudupeha négy gyermeke közül Tudhalijasz követte a trónon apját, egy lányuk (egyiptomi nevén Maathórnofruré) pedig II. Ramszesz felesége lett.
További gyermekei:
Nem dönthető el, hogy Hattuszilisz további gyermekei közül Huccijasz, Hanuttisz, Heszni, Tatamaru, Uparamuva, Uhhacitisz, Tarhuntapijasz és két ismeretlen nevű leány közül melyikük volt még Puduhepával közös gyermeke.

Gróf marosnémethi és nádaskai Edelsheim-Gyulai Ilona Mária Andrea Gabriella (Budapest, 1918. január 14. – Lewes, 2013. április 18.) Horthy István kormányzóhelyettes felesége, a második világháborúban önkéntes ápolónő.
1918-ban született ifj. gróf Edelsheim-Gyulai Lipót és verőczei gróf Pejacsevich Gabriella (1894-1977), harmadik lányaként. Gyermekkorát családja felvidéki birtokán, az akkor már Csehszlovákiához tartozó Felsőelefánton töltötte. 1940. február 1-jén ismerkedett meg jövendőbeli férjével, majd 1940. április 27-én feleségül ment vitéz nagybányai Horthy Istvánhoz, Horthy Miklós kormányzó fiához, aki 1942. augusztus 20-án repülőszerencsétlenségben életét vesztette. Egy fiuk született 1941. január 17-én, István.
Szerteágazó közéleti, majd megözvegyülése után reprezentatív szerepet játszott. A Magyar Asszonyok Nemzeti Szövetségében a vasúti szakosztályt vezette. 1942 júniusában vitorlázó repülővizsgát tett. A világháború során 1942. március 4. és május 28. között ápolási tanfolyamot végzett és vöröskeresztes nővérként dolgozott, majd 1944. február 1. és március 30. között műtősnői képzést is kapott és műtőasszisztensi szolgálatot teljesített. Szerepet vállalt a zsidók megmentésében, ő juttatta el Horthy Miklóshoz az "Auschwitz-jegyzőkönyvet", amelyből világossá vált, hogy a magyarországi zsidókat nem munkaszolgálatra, hanem kiirtásra viszik. Ennek hatására szüntette be a deportálásokat a kormányzó. 1944-ben közreműködött a kiugrási kísérletben.
Követte a kormányzót a német fogságba, az amerikai hadifogságba, majd a portugáliai emigrációba is, ahol a volt kormányzó levelezését intézte. Második férje Guy Bowden brit ezredes volt. Emlékiratai "Becsület és kötelesség" címen jelentek meg. A magyarországi rendszerváltozást követően többször járt Magyarországon, ahol Horthy Miklós végakarátanak megfelelően intézte a kormányzó és felesége kenederesi újratemetését. 2013. április 18-án hunyt el angliai otthonában. Földi maradványait 2013. május 2-án a kenderesi temetőben lévő családi mauzóleumban helyezték örök nyugalomra.

Oscar-díj (április 15.)
1971-es cannes-i filmfesztivál
Velencei Nemzetközi Filmfesztivál
1969–1978 között nem adtak ki díjakat
Berlini Nemzetközi Filmfesztivál (június 25. - július 6.)

Pürrhón (I. e. 360 – I. e. 270) Pleisztarkhosz fia, éliszi görög filozófus, az első akit a szkeptikus filozófusok sorában ismerünk, a pürrhonizmus megalapítója.
Diogenész Laertiosz, a „"Filozófiában jeleskedők élete és nézetei"”-ben írja Pürrhónról, hogy eredetileg festő volt, majd elkezdett filozófiával foglalkozni és először „Brüszont, Stilpon fiát” hallgatta, majd az abderai Anaxarkhosz tanítványa lett.
334-ben Anaxarkhosszal részt vett Nagy Sándor keleti hadjáratában és tíz éven át járta a világot. A hadjárat során eljutott Indiába is ahol megismerkedett a gümnoszofistákkal, a mágusokkal és a taoistákkal. A taoista kínai filozófia juthatta arra a gondolatra, hogy a "wu wei", azaz a nemcselekvés szerint kell élni.
Diogenész Laertiosz azt írta Pürrhónról, hogy a közömbösség, a magába zárkózás, elvonulás az emberektől és a lemondás minden versengésről volt rá jellemző. „Mindig ugyanabban a lelkiállapotban volt.”
Pürrhón nem hagyott hátra írott műveket, így tanításait tanítványa, Timón foglalta írásba, részben prózai, részben verses formában.
Indiai látogatásának következménye volt, hogy elhatározta, hogy ezentúl a legnemesebb úton fog filozofálni és bevezette a megragadhatatlanságon és ítéletfelfüggesztésen alapuló bölcseletfajtát amit ma szkeptikus gondolkodásként ismerünk.
Filozófiájának alapköve az volt, hogy minden ítélettől tartózkodni kell (epokhé), azaz olyan tudati állapot elérése a végcél amivel a többi ember véleményét lehetetlenné válik elfogadnunk vagy elvetnünk. További elvek: a véleménytől való tartózkodás (aphaszia) és a megzavarhatatlanság (ataraxia) vagyis az aggódás hiánya.
Ismeretelméleti és etikai gondolatokkal foglalkozott, tanítása szerint semmi sem szép vagy rút, igazságos vagy igazságtalan: ezek az értékítéletek az emberi konvención alapulnak. A dolgok számunkra felfoghatatlanok, a róluk tett kijelentések és azok negációi egyforma értékűek, ezért a kijelentések nem közölnek a világról semmit. A filozófus ismeretelméleti feladata az „epokhé” (görög nyelven: visszafogás), vagyis az ítéletek felfüggesztése. Ennek az ismeretelméleti szkepticizmusnak etikai konzekvenciája az a tétel, hogy az emberi boldogság szempontjából minden külső tényező közömbös. A bölcs feladata az, hogy lelkének zavartalan nyugalmát („ataraxia”) az események közepette megőrizze.
A szkeptikus filozófiának Pürrhón tanításával párhuzamosan kialakult másik irányzata a középső Akadémia elmélete volt. A késői szkeptikusok: Aineszidémosz és követői megint Pürrhón tanításaihoz nyúltak vissza, s filozófiájukat pürrhónizmusnak kezdték nevezni. Így tesz Sextus Empiricus is, amikor egyik művének a „Pürrhóneioi hüpotüpószeisz” (Pürrhóni vázlatok) címet adja: iratában nem Pürrhón tanítását, hanem a szkeptikus filozófia egészét tárgyalja.
Pürrhón teljesen közömbös volt minden iránt, ami körülötte vagy vele történt. Olyan történetek maradtak fenn róla, hogy például akkor is folytatta a beszélgetést ha közben a beszélgetőtársa otthagyta.
Állítólag közömbösen elsétált tanítómestere, Anaxarkhosz mellett, amikor az egy mocsárba esvén fuldokolni kezdett. Az emberek rágalmazták ezért a tettért Pürrhónt., a mocsárból közben kimenekült Anaxarkhosz azonban megdicsérte közömbösségét.
Otthonról is úgy ment el mindig, hogy nem szólt senkinek, és az utcán sem törődött senkivel és semmivel. Ezt a lelkiállapotát csak néhány hirtelen érzelmi felindulás szakította félbe, ami Pürrhón szerint kiirthatatlan az emberi természetből: „hiszen nehéz teljesen levetkőzni az embert”.


Bohdan Hmelnickij, teljes nevén Bohdan Zinovij Mihajlovics Hmelnickij (ukránul: "Богдан Зиновій Михайлович Хмельницький", lengyelül: "Bohdan Chmielnicki", oroszul: "Богдан Хмельницкий;" 1593/1595 ? – Csihirin, 1657. augusztus 16.) a zaporizzsjai kozák hetman, ukrán uralkodó és hadvezér. Az ukránok nemzeti hősüknek tekintik, de sokszor felelőtlen magatartása odáig vezetett, hogy Ukrajnát többször feldúlták a tatárok, és az oroszok brutális uralma alá került.
1595 körül született ukrán kisnemesi családban. Születési helye bizonytalan, de többen feltételezik, hogy Csihirinből való, ahol annak idején a helyi kozákság vezetőjévé választotta. Apja lengyel katonatiszt, anyja valószínűsíthetően kozák származású volt.
Az első katonai akció, amelyben részt vett, az 1620. évi cecorai csata volt, ahol elvesztette az apját, ő maga pedig török fogságba került. Fogsága idején sajátította el a török és a tatár nyelvet, valamint ekkorra ismerkedett meg behatóbban a török politikával.
A fogságból anyja váltotta ki 1622-ben. Az 1620-as években került a lajstromos kozákság közé.
Hmelnickij a tisztek azon csoportjához tartozott, akik a Zaporizzsjai Szics és Lengyel-litván Unió közötti megegyezést szorgalmazták, idővel azonban egyértelművé vált, hogy erre nincsen reális esély.
IV. Ulászló lengyel király 1638. évi rendelkezése hatályon kívül helyezte a Zaporizzsjai Szics autonómiáját, megszüntette a titkári tisztséget, melynek következtében Hmelnickij lefokozódott a csihirini ezred kapitányává.
1645-ben egy 2000-2500 fős kozák alakulattal részt vett Dunkerque ostromában.
Az 1640-es évek végére megnőtt hadvezéri presztízse, hogy IV. Ulászló a támogatását kérte az Oszmán Birodalom és a Krími Tatár Kánság, illetve a mágnás oligarchák elleni harcban. Ezzel a lépéssel egyrészt a lengyel-litván állam, másrészt saját hatalmának a megerősítése volt az uralkodó célja. 1646. áprilisában Hmelnickij egyike volt azoknak a követeknek, akikkel a király egyeztette a haditervét, melyben a kozákoktól egy flotta kiállítását kérte, és cserébe a régi kozák jogok visszaállítását ígérte. Az uralkodó az ígéreteit egy kiváltságlevél formájában írásban is rögzítette, mindezt azonban igyekezett titokban tartani a szejm előtt. Miután az egyezség kitudódott, a szejm megakadályozta a terv végrehajtását, így a kozákoknak tudomásul kellett venniük, hogy jogaik helyreállítása ismételten elmaradt. A kudarc csalódottságot szült a köreikben, egyre inkább érlelődött egy felkelés a lengyel nemesség túlkapásai ellen, valamint a kozák jogok helyreállítása érdekében.
1647. decemberének végén 300-500 megbízható emberével Zaporizzsjába ment, ahol hamarosan hetmanná választották. A felkeléshez tatár támogatást is szerzett, s felvette a kapcsolatokat a román fejedelmekkel, hogy ők is részt vegyenek a Lengyelország elleni harcban. Egyelőre azonban III. Iszlám Giráj krími kántól várta a legfőbb segítséget. A formálódó felkelés látszólag nem sokban különbözött a korábbi, sikertelen kísérletektől: egy bosszúra vágyó kozák tiszt, lengyel főurak által megkárosítva a Szicsbe vonult, ahol meggyőzte a kozákokat, hogy kiálljanak a jogaiért, jogaikért.
Hmelnickij személyében olyan rendkívüli szervező, katonai parancsnok és politikus került a mozgalom élére, aki képes volt egy egész Ukrajna, sőt Kelet-Európa történelmét befolyásoló felkelés levezénylésére.
1648. januárjában a Zaporizzsjai Szics főhetmannak választotta meg, Mikołaj Potockit pedig megfosztotta a hatalmától. A kán Tuhaj-bej vezérletével egy hordát küldött a kozákok támogatására, míg a hetman igyekezett rávenni, hogy teljes haderejével szálljon harcba.
A Zaporizzsja ellen küldött két sereg – egyenként hatezer fő (Szamuel Velicsko szerint 20 ezer, ami természetesen kétséges), amit erősítettek cseh és német zsoldosok – megkísérelte az egyesülést, de Hmelnickij megelőzte őket. Żółte Wody-i csatában (ma Zsovtyi Vodi, Ukrajna) megsemmisítette az egyik hadat, s a csatában Stefan Potocki, a hetman fia is elesett, a korsuni ütközetben pedig Potocki és Stanisław Kalinowski hetmanokat is fogságba ejtette, s tatár rabságba küldte (1650-ben váltották ki őket).
Tuhaj-bej nagy veszteségeket szenvedett és ezért egy időre visszavonult Ukrajnából.
A szabadulást (és nem utolsósorban zsákmányt) remélő ukrán parasztság megörült Hmelnickij sikereinek, s óriási tömegben csatlakozott hozzá, már a két győzelem előtt. A hetmannak néhány napon belül nagy hadereje lett, míg Ukrajnában számottevő lengyel sereg sehol sem maradt. A felkelő erőknek viszont még a felét sem tették ki felfegyverzett, képzett kozákok, ezért egy időre pihenőt rendelt el, hogy megerősítse magát és a lázadást tovább szítsa.
A várbeli kozákság és parasztság tömegeit összegyűjtötte, s délről nagyobb számban áramlottak a tatár lovasok, kik a segítség fejében kifoszthatták az útjukba eső területeket, legyen az ukrajnai, vagy lengyel, ami ellen Hmelnickij nem tudott, de nem is akart semmit tenni. A parasztkatonák is hasonlóképp öltek és raboltak a gazdag lengyel és ukrán polgárság körében, valamint véres etnikai tisztogatásokba kezdtek egyes városokban (a megöltek többsége lengyel, moszlim, zsidó, vagy épp cigány volt).
Ekkor már készülődött ellene Jeremi Wiśniowiecki herceg kb. 15 ezer fős seregével, s a Dnyepertől nyugatra sorra tiporta el az ott fellángolt parasztfelkeléseket.
A helyzetet bonyolította, hogy 1648. május 20-án IV. Ulászló elhunyt, ami még a kozákságot is mélyen megrendítette, hisz ugyanúgy mélységesen tisztelték és uruknak tartották. Hmelnickij egyelőre várt, hogy új királyt válasszanak. Lengyelországban az 1640-es évek végére igen erős belső gyengeségek jelentkeztek és sok főúr már régóta mély ellenszenvet táplált egymás iránt. Jerzy Ossolinski kancellár és Adam Kisiel braclawi vajda úgy látta jónak, ha Hmelnickijt inkább tárgyalások utján szerelik le és figyelmüket a belső problémák felé fordítják. Ezzel szembe Aleksander Koniecpolski és Janusz Radziwiłł litvániai hetman, valamint Wiśniowiecki herceg igen hevesen a háború mellett tört lándzsát, s álláspontjuk érdekében agresszívan léptek fel. Kisiel tárgyalás céljából kinevezett komisszáriusokat küldött a kozákokhoz és felvették a kapcsolatokat a tatár kánnal. Mivel a szejm nem jutott megegyezésre, ezért komoly acsarkodások alakultak ki, mialatt a kozákok egyre nagyobb erőket gyűjtöttek.
1648 nyarán aztán megindult a hatalmas kozák-tatár sereg és a paraszthadak Kelet-Ukrajnából, sorra foglalva el a városokat. A felkeléshez most már Vörösoroszország (Kelet-Galícia) is csatlakozott és szeptember 21-23-i pilawcei csatában (ma Pilavka, Ukrajna) szégyenletes menekülésre kényszerítették a lengyel seregeket. A pilawcei vesztés eredménye Lwów és Kijev eleste lett, s ahol Hmelnickij bevárta a királyválasztás eredményét. A szejm végül Ulászló fivérét II. János Kázmért tette új uralkodóvá, aki hajlandó volt tárgyalásokba bocsátkozni Hmelnickijjel, s fegyverszünetet kötött vele.
A tél váltakozó eredményű eszmecserékkel telt Perejaszlavban, és mialatt a fölkelők száma egyre nőt, főleg miután törököket is fogadtak fel, addig Lengyelországban nem került sor mozgósításra, noha Hmelnickij már lengyel területen járt és Krakkót vette célba. Wiśniowiecki rendelkezett az egyetlen nagyobb számú lengyel haddal az országban, aki nyílt összecsapást nem kockáztatott egyelőre meg, de valamiképp azon volt, hogy Ukrajnát visszafoglalja, mert földjei nagy része abban az országban feküdt.
Hmelnickij semmiféle kompromisszumra nem volt hajlandó, de ő maga is a harcot részben azért kezdeményezte, hogy személyes bosszút állhasson Koniecpolskin és Wiśniowieckin.
1649 elején újra indultak a harcok. Hmelnickijhez csatlakozott a tatár kán, azonkívül nagy számban török, havasalföldi, janicsár és hódoltságbeli zsoldosok. A július 10-én Hmelnickij ostrom alá vette a Zbarażban meghúzódó lengyel regimentáriusokat, akik felett Wiśniowiecki herceg parancsnokolt.
Miután rohammal nem tudták a várat bevenni és nagy veszteségeket szenvedtek, Hmelnickij éheztetéssel próbálkozott. Zbaraż rövidesen élelmiszer- és lőporhiánnyal küszködött. Augusztusban megérkezett egy kb. 20 000 ezer főt kitevő felmentősereggel a király. Az ötszörös túlerőben levő felkelők Zborównál elfogták, de a kán kétszínűsége, valamint bizalmatlansága a kozákokkal szemben megakadályozta az összeomlást, s fegyveres erővel kényszerítette Hmelnickijt a zborówi béke aláírására.
A béke visszaállította a kozákok szabadságának egy részét és kinyilvánította az "Ukrán Fejedelemség" függetlenségét, amely élére a hetmani méltóságban meghagyott Bohdan Hmelnickijt állította, s a regisztrált katonaság (ún. lajstromos kozákság) létszámát 40 ezerben szabták meg, akiket a parasztok sorából kellett kiválogatni. A katonaságot öt vajdaság, Trock, Braclaw, Kijev, Bialocierkwica és Human területén osztottak el, s a lengyel mágnások törekedtek arra, hogy elfordítsák őket Hmelnickijtől. A lengyel nemesek visszanyerték latifundiumaikat is, s ott folytatták, ahol 1648 előtt, ezzel ismét ösztönözték a népi ellenállást.
Hmelnickij rövidesen titkos tárgyalásokba kezdett Moszkvával, II. Rákóczi György erdélyi fejedelemmel valamint a román fejedelemségekkel.
1651-ben újból fellángoltak a harcok, s belépett a háborúba a kán is. Az előző évi kozák sikerek miatt a szejm el akarta kerülni, hogy a felkelők még egyszer behatoljanak lengyel területre, ezért elvetették a Kisiel–Ossolinski-féle békéltető politikát és általános mozgósítást rendeltek el, eltökélve, hogy döntő csatában véglegesen megsemmisítik Hmelnickijt.
Vinnicjánál Ivan Bohun ezredes legyőzte ugyan a lengyeleket, míg a litván erők északról Janusz Radziwiłł vezetésével visszafoglalták Kijevet.
A döntő csatára Beresztecskónál került sor a kozák-tatár-török erőkkel, amelyekkel szemben a lengyel-litván hadak alig lehettek kisebbek, vagy pedig számbelileg azonos szinten álltak. A három napig tartó véres csatában elesett a kán testvére Amurat és Tuhaj-bej, mire a krímiek kivonultak az ütközetből. A kán dühében elhurcolta a hetmant, mert az könyörögni merészelt hozzá, hogy térjen vissza. A kozákság és parasztfelkelők maradéka visszavonult a szekértáborba. A felkelők feletti parancsnokságot Filon Dziedzila vette át, aki még bízott abban, hogy Hmelnickij visszatért. A kozákok és parasztok keményen védték magukat a lengyel–litván hadak támadásai ellen. Dziedzila alkudozásokkal és saját élete kockáztatásával próbálta a katonákat kimenteni, mire a Szics elöljárói leváltották. Hmelnickijnek és a kánnak továbbra is híre-hamva sem volt, de már nem bíztak a hetmanban annyira a kozákok, ezért új vezért választottak. Bár névlegesen Hmelnickij maradt a főhetman, de a tényleges hatalom Ivan Bohun kezében összpontosult.
Bohun kemény és agresszív katona lévén folytatta a küzdelmet, s hidat próbált leverni a Pleszowa folyón, hogy azon a kozák sereget kivezesse. Ám a braclawi vajda ágyúival jelentős kárt tett a hídban és a főemberek állítólagos szökésének hallatára a fegyelem megbomlott a táborban, s őrült rohanással szaladtak ki a szekérvárból. Sokan belefulladtak a folyóba, másokat a lengyel gyalogság irtózatos puskatüze ölt meg.
Az 1651-es bialocerkiewi konvenció sem szolgált Ukrajna javára. Ebben a lajstromos kozákság számát már húszezerben szabták meg (a korábban regisztrált kozákok többsége ismét részt vett a felkelésben). Hmelnickij nem bírt belenyugodni hatalma korlátozásába és a szomszédos országok támogatását kezdte keresni. Fiát, Timofijt elvitte Moldvába, ahol hozzáadta Vasile Lupu lányához. Ezzel az volt a célja, ha Timofij moldvai vajda lesz, akkor Moldvát felhasználhatja nemcsak a lengyelek, hanem Bohun ellen is, de ez a terve nem sikerült. II. Rákóczi György ugyanis bevonult Moldvába és egy másik fejedelmet Gheorghe Ştefant segítette hatalomra. Az akció után Hmelnickij Rákóczinál próbált támogatást keresni
Közben folytatódott a harc. Hmelnickij és Bohun a batohi csatában kiköszörülte a beresztecskói vereséget. Nemsokkal később a Żwaniec közelében teljesen bekerítette a lengyel főerőket, de kán ismét rákényszerített egy újabb megbékélést.
Hmelnickij ekkor megállapodott az oroszokkal, hogy Ukrajnát az orosz birodalomhoz köti és a 1654. január 18-i perejaszlavi egyezményben kimondták az ország egyesülését Oroszországgal, ugyanebben az évben a tatár kán a lengyelek mellé állt a kozákok és az oroszok ellenében. Ez vezetett az 1654–1656-os orosz–lengyel konfliktushoz.
De a cár sem adta meg a kozák autonómiát, hanem óriási birtokokat adományozott nemeseinek Ukrajnában, s kegyetlenül megnyirbálta az addig szabad demokratikus katonai közösség jogait és reguláris seregekbe kényszerítette őket.
Közben Hmelnickij más országok felé kezdett közeledni, ezzel politikája teljesen érthetetlenné és zavarossá vált. Rákóczival, Gheorghe Ştefannal és I. Constantin Şerban havasalföldi vajdával 1656. december 18-án Gyulafehérváron kötött lengyel-ellenes szövetséget. Ekkor már javában dúlt az ún. északi háború, amelybe több állam is beavatkozott. X. Károly Gusztáv svéd király Lengyelország ellen hadakozott és amikor a lengyeleknek sikerült megfordítaniuk vesztésre álló pozíciójukat a svéd király Erdély segítségét kérte. Rákóczi és Hmelnickij már korábban is próbáltak Svédország felé közeledni, ez azonban egyet jelentett azzal, hogy Hmelnickij szakított I. Alekszej orosz cárral, mert az szintén Svédország ellensége volt és ezért inkább átmeneti időre kibékült a lengyelekkel. 1657-ben a erdélyi-román csapatok megindították Lengyelország ellen offenzívájukat, amihez Hmelnickij még csapatokat küldött. Nemsokkal ezelőtt Moszkva helyett X. Károly Gusztáv hatalmát ismerte el a kozákok felett, amivel meg is történt a szakítás Hmelnickij és a cár között. Hogy mennyi hatalma volt a kozákjai felett azt jól mutatja, hogy rengeteg kozák átállt a lengyelek mellé, mások pedig az orosz cár hűségén maradtak, de továbbra is harcoltak a lengyelek ellen. Még mielőtt Rákóczi lengyelországi hadjárata véget ért volna, Hmelnickij meghalt.
Hmelnickij zavaros és megfontolatlan politikájával tönkretette hazáját. A legnagyobb hibát akkor követte el, amikor Oroszország mellett döntve hozzácsatolta a cári birodalomhoz Ukrajnát. Ukrajna az orosz uralom alatt szenvedte el a legnagyobb elnyomást, s a tatárok behívása is mérhetetlen kárt okozott. A kozák-, majd lengyel-szövetséges tatárok barbár pusztításai révén ezreket mészároltak le és egész tartományok váltak néptelenné. Hmelnickijt követően az orosz-lengyel háború fő hadszíntere továbbra is Ukrajna maradt. A perejaszlavi egyezmény felborította a kelet-európai hatalmi egyensúlyt is, amely aggodalommal töltött el egyes lengyel-párti nyugati országokat, így a Habsburg Birodalmat is, főleg azután, hogy a svédek megkísérelték ezt kihasználva elfoglalni Lengyelországot. Magának az Oszmán Birodalomnak sem volt mindez érdeke, különösen Rákóczi György politikája miatt, aki a török kiűzését akarta előkészíteni. Az egyensúlyt viszont sikerült rendeznie a lengyel és az orosz félnek, s ennek megfelelően a Dnyeper folyása szerint az ukrán területeket Jobbparti Ukrajna és a balparti orosz kézben maradó Ukrajnára osztották. Ezt a kozákok nem fogadták el és megpróbálták megtisztítani a nyugati területeket is a lengyel uralomtól. A következő években tatár, kozák és török támadások egész sorozata ment végbe Ukrajnában, ami csaknem teljesen kipusztult, s mindez ugyanúgy Hmelnickij rossz politikájának következményeként értékelhető. Sobieski Jánosnak idővel sikerült megszilárdítania a lengyel uralmat Ukrajnában, majd miután Petro Dorosenko III. Fjodor orosz cár mellé állt, az oroszok is fellélegezhettek Kelet-Ukrajnában.
Ludvik Kubala lengyel történész szerint Hmelnickij hatása az Ukrán történelemre olyan rendkívüli jelentőségűnek tekinthető, mint Cromwellé Angliára, vagy Wallensteiné Bohémiára. Egy – már régóta nem létező – ukrán politikai tudat helyébe létrehozott egy újat, engedetlen, fosztogató parasztokból és kozákokból kialakított egy erős, jól szervezett hadsereget, kiváló, dinamikus vezetőréteget szervezett maga köré. De a legfontosabb mindezek közül, hogy egy önbizalomhiányban szenvedő, identitását nem találó közösségből egy büszke, saját érdekeiért kiállni képes társadalmat formált.
Ugyanakkor azt is észre kell venni, hogy Hmelnickijnek is megvoltak a maga kudarcai, tévedései. Példaként említhető a súlyos beresztecskói vereség, a moldvai vállalkozás, a sikertelen kozák-erdélyi hadjárat Lengyelországba, és végül, hogy nem volt képes biztosítani Ukrajna integritását mind a szövetséges, mind az ellenséges hatalmak szemében.
A modern ukrán történetírás atyjának tekinthető Nyikolaj Kosztomarov Hmelnickij harcaiban össznépi felkelést látott, de közben arra utalt, hogy a felkelés értelmetlen volt, hiszen utána visszatért a régi rend, sőt Ukrajna a hetman halála után rommá vált. Pozitívumként értékelte azonban az oroszokkal kötött kapcsolatot.
Vele ellentétben, Tarasz Sevcsenko, kiemelkedő ukrán költő kritikával szemlélte Hmelnickij azon cselekedetét, mellyel orosz kötelékbe sodorta Ukrajnát. Nála is tovább megy Pantelejmon Kuliš, aki a hetmant azzal vádolja, hogy nem mást tett, minthogy előidézte a halál, a pusztítás, az anarchia és a kulturális hanyatlás korszakát Ukrajnában. A 20. századi történész, Mihajlo Hrusevszkij kételyeinek adott hangot annak tekintetében, hogy Hmelnickij mennyire rendelkezett konkrét, jól megfogalmazott célokkal, és úgy látja, hogy sokkal inkább az események sodorták a hetmant, minthogy ő alakította volna azokat.
Az ukrán történészek jelentős része – Vjacseszlav Lipinszkijjel az élükön – arra a következtetésre jutottak, hogy a hetman tudatosan és szisztematikusan teremtette meg az ukrán államiság alapjait, és az erőfeszítései nélkül a modern ukrán állam megszületése nem történhetett volna meg.
A szovjet történészek egyhangúlag dicsőítik Hmelnickijt, egyrészt azért, mert egy elnyomott nép élére állt, de legfőképpen Ukrajna Oroszországgal való egyesítése (vagy a szovjet történészek kifejezésével élve: újraegyesítése) miatt.
Az ukrán nép nagy részének szemében – a történészek, tudósok, irodalmárok véleményétől függetlenül – Hmelnickij kiérdemelte a „Batyko Bohdan” (Bohdán atyánk) megtisztelő nevet. Kezdve korától, egészen a mai napig a nagy felszabadító heroikus figurájaként jelenik meg a köznép tudatában. Személyiségének és intellektusának köszönhetően kivezette Ukrajnát a századokon át tartó passzivitásból és reménytelenségből, és elindította a nemzeti, gazdasági, társadalmi öntudat kialakulásának útján.

Bár–Kalán nemzetségbeli Bánk (? – 1228 után) szlavón bán, majd nádor, több vármegye ispánja, végül országbíró.
Bánk a Bár–Kalán nemzetségből származott. 1199–1205-ig Abaúj vármegye, 1203-tól Zala vármegye ispánja, 1208–09-ben szlavón bán, 1209–10-ben bihari ispán. 1211–12-ben királynéi udvarispán, 1212-ben kevei ispán, 1212–13-ban nádor és pozsonyi ispán.
Az elterjedt monda szerint neje elrabolt becsületének megbosszulására összeesküvést szőtt, és megölte II. András feleségét, a meráni Gertrúdot. Valóban tudott az összeesküvésről, amelynek célja a német kegyencek uralmának megszüntetése lett volna. A pilisi hegyekben vadászgató királynét – II. András távollétében – 1213. szeptember 28-án valószínűleg "Péter" csanádi ispán ölte meg (bizonyosan csak annyit tudunk, hogy "Petúr bánék köréből valaki"). De mivel Bánkot is megvádolták a gyilkossággal való részvétellel, neki is meg kellett válnia tisztségétől. (Az összeesküvéshez kapcsolódik János érsek híres kétértelmű levele, "„A királynőt megölni nem kell…”".)
1216-tól azonban már ismét a királyt szolgálta, aki őt „hű jobbágyának” nevezte, és 1217–1218-ban újra szlavón bánná tette. E tisztségében a helyi feljegyzések Banco néven is említik őt. Ezen túlmenően, amikor a király 1217-ben a Szentföldre ment, keresztes fogadalmát beváltani, János érsek mellett valószínűleg Bánkra is rábízta az ország kormányzását. II. András visszatértekor a sok panasz hallatára Bánkot másodszor is elmozdította pozíciójából, azonban 1221-ben ismét zászlósúrrá tette. 1221–22-ben országbíró, mellette fejéri, 1222-ben bodrogi és abaúji ispán.
Az 1213. évi összeesküvés részeseinek, köztük Bánknak vagyonát 1228-ban koboztatta el IV. Béla ifjabb király, a meggyilkolt Gertrúd királyné fia.
Azt, hogy ezen összeesküvés kiváltó oka Bánk ismeretlen (a szépirodalomban "Melinda") nevű feleségének meggyaláztatása lett volna, csak egy 1268 után írt osztrák krónika említi először. A bécsi képes krónika (1358) és ennek nyomán a legtöbb későbbi feljegyzés ezt a történetet már tényként adja elő, holott alkalmasint csak Záh Felicián tragédiáját kenték rá, hogy az Anjou-kori történetírók – burkolt formában – mégis elbeszélhessék az aktuális, véres merényletet.
A költők és írók kiszínezték az eseményt, és az utókor Bánkot éppúgy Katona József drámájából ismerte meg, mint Tell Vilmost a Schilleréből. Érdekesség, hogy Bánk a gyilkosság idején Pozsony vármegye főispánja és az ország nádora volt, ami magasabb tisztség, mint a báni, amelyről addigra már négy éve, hogy leváltották, az irodalomban mégis báni tisztségében maradt meg. Bánk kortársa volt egyebek mellett Benedek vajda (Erdély) is.

Daniel Nicol Dunlop (Kilmarnock, 1868. december 28. – London, 1935. május 30.) skót üzletember, teozófus, antropozófus.
Apja Alexander Dunlop építész volt, anyja Catherine, aki a gyermek Daniel ötéves korában meghalt. A kis Daniel anyai nagyapja Daniel Nicol, gael nyelven beszélő halász házában nőtt fel, a kelta kőkörökről ismert Arran szigetén.
Daniel Dunlop 1935. május 30-án halt meg, Áldozócsütörtökön, egy vakbélgyulladás következtében, Londonban. Hamvasztására a világ minden részéről érkeztek emberek, akik Dunlopot apjukként vagy barátjukként tisztelték. Ita Wegman utolsó beszédét tartotta meg Londonban, ahol a halott arcának megpillantásakor szerzett élményéről ezt mondta: "„A halott arcában őseredeti lénye jelent meg. A szellem jelei igaz alakjukban mutatkoztak meg, nemzeti hovatartozástól, neveléstől vagy a hétköznapok gondjaitól mentesen.”"

A capitoliumi farkas egy 0,75 méter magas bronzszobor, amely egy szoptatós nőstényfarkast ábrázolt. A szobor eredetileg a Laterán előtti téren állt, erről már a 10. században említést tettek források. 1471-ben került mai helyére, a római Palazzo dei Conservatori antik múzeumába. 
A szobor stílusa alapján az i. e. 5. században keletkezhetett Közép-Itáliában, esetleg Etruriában, a szobornál alkalmazott öntéstechnológia azonban középkori. Edilberto Formigli restaurátor szerint a szobrot a középkorban öntötték egy ókorból megmaradt öntőformával. A szobor alatt látható két gyermekalak (Romulus és Remus) eredetileg nem tartozott a szoborhoz, csupán a reneszánsz korban készült (Antonio del Pollaiolo műve), ekkor helyezték a farkas alá őket, utalva a Róma alapításáról szóló mondára. A szoborról több másolat készült, amelyeket a világ számos városában felállítottak.

A fotográfia vagy fényképészet a fény által közvetített képi információk rögzítése technikai eszközök (fényképezőgép, fényérzékeny anyag stb.) segítségével. Célja lehet gyakorlati vagy művészi.
Kezdetben a fotó nem akart többnek látszani, mint precíz leképező eszköz (a világkiállításokon is a tudományos és technikai újítások között kapott helyet). A 19–20. század fordulóján kezdték művészeti felhasználását egyre szélesebb körben művészetként elismerni, ezért csak a 20. század elején vált a hatodik művészeti ággá. Elnevezése a görög φως phosz („fény”), és γραφις graphisz („rajz”) szóból ered, együtt „fénnyel rajzolás” vagy „fényrajz” a jelentése.
A fényképezést több új a hagyományos festészettől egyre eltávolodó látványélmények előzték meg, melyek közvetlenül vezettek el, mintegy kiváltó okai voltak a fényképezésnek.
A fényképészet – miként a nagy találmányok általában – nem a véletlen szülötte volt, hanem társadalmi igény hívta életre. A fényképezés technikai feltételeit, vagyis a fény optikai és kémiai hatását már korábban ismerték. A fényképezőgép őse, a camera obscura képalkotását már az arabok is feljegyezték. Használata a 17. század óta széles körben elterjedt a művészek között. Az ezüstsók fényérzékenységét pedig a 18. század elején fedezte fel Heinrich Schulze német vegyész.
A 19. század legfőbb irányzata a Biedermeier, a gépek, a technika iránti tisztelet, modernség, illetve az ezek által a valósághű ábrázolásra való törekvés mintegy szükségszerűvé tette a fotográfia feltalálását. Az igény megjelenésével egyidejűleg, egymástól függetlenül több kutató is megoldotta a camera obscura által rajzolt kép rögzítésének technikai problémáját.
Joseph Nicéphore Niépce és Louis Daguerre találmányát Daguerre pártfogója, Arago, a nagy tekintélyű fizikus és csillagász 1839. január 7-én jelentette be a Francia Akadémián. Miután a francia állam a találmányt életjáradék fejében megváltotta, a világnak ajándékozta, hogy bárki szabadon foglalkozhasson a fényképezéssel. Ugyanez év augusztus 19-én a Tudományos és Képzőművészeti Akadémia együttes ülésén hihetetlen nemzetközi érdeklődés közepette, a vegyi eljárást részletezve ismertette a dagerrotípia készítését. Ezt a napot, 1839. augusztus 19-ét, tekinthetjük a fényképészet megszületésének. Hatalmas sikerét jól példázza, hogy alig egy évvel a bemutató után, 1840-ben, már több mint 20 nyelven jelent meg leírás róla, többek között magyarul is. A sors fintora, hogy William Henry Fox Talbot 1839. január 31-én a londoni Royal Societynek bemutatott negatív-pozitív eljárása, a talbotípia megelőzte a francia bejelentést, azonban olyan szabadalmi megkötések voltak rajta, melyek nem kelhettek versenyre a „világnak ajándékozott”, vagyis közkincs dagerrotípiával. A sors másik fintora, hogy Daguerre a magáról elnevezett dagerrotípiához nem sokat tett hozzá, azt gyakorlatilag Nicéphore Niépce dolgozta ki, azonban Niépce korai halála és a vele kötött szerződés Daguerre nevét írták az első helyre, az elkészült képrögzítési eljárás is Daguerre nevét kapta.
A következő évtizedekben a képrögzítési eljárások fejlődése, az expozíciós idő rövidülése, a folyamatosan fejlődő technika vívmányainak felhasználása a fényképezőgépekben, illetve maga a fényképezőgép (a váz) és az objektívek fejlődése gyakran kihatott az uralkodó fényképészeti irányzatokra, stílusokra. A celluloid film 1887-es, majd az első, kifejezetten amatőr- és hobbifotósok számára kifejlesztett gép 1888-as kifejlesztésével és piacra dobásával, illetve az előhívólaborok megnyitásával George Eastman és Henry Strong cége, az Eastman Kodak Company több mint egy évszázadra bebetonozta magát a vezető fotográfiai cégek közé, mely iparnak a 19-20. század fordulóján, illetve a 20. század első évtizedeiben gyakorlatilag egyeduralkodója volt. A Kodak által bevezetett újítások és üzleti modell a fotográfiát a tehetősebbek szórakozásából, illetve „különleges státuszából” köznapivá és szinte bárki számára elérhetővé tette. A Kodak 1930-ban bekerült a Dow Jones Ipari Átlagba, ahonnan csak 2004-ben került ki. Egyúttal az addig roppant változatos képméretek kezdeti standardizálása is a Kodakon keresztül történt; fényképezőgépei és filmjei annyira elterjedtek voltak, hogy más film- és fényképezőgépgyártók is az ő méreteikre gyártották eszközeik, filmjeik többségét. Ezzel párhuzamban más cégek is próbálkoztak saját sztenderdek felállításával, több-kevesebb sikerrel, de például a Leica 1925-ben hozta forgalomba a 35 mm-es filmet, ami mind a mai napig az „alapfilm”, azaz a legelterjedtebb filmméret mind fényképezésben, mind filmezésben.
Noha az első színes képet az angol fizikus James Clerk Maxwell készítette 1861-ben, az 1910-es évekig ritkaságszámba mentek; az ilyenek többsége eredetileg fekete-fehér kép volt, amit kézzel színeztek, utólag. Az első színesfilmet 1907-ben hozta forgalomba a Kodak, amely az autokróm eljárásra épült, de a színeket teljesen valóságosan visszaadó filmre, a színes fotográfia valódi megszületésére 1935-ig várni kellett, amikor a Kodak piacra dobta az előző évben kikísérletezett Kodachrome nevű filmjét.
1937-ben dr. Edwin Land több évnyi kutatómunka után megalapította Polaroid Corporation nevű cégét, hogy olyan kamerát fejlesszen ki, amely azonnal, ott helyben elő is hívja a képet. Eztán még tíz évnyi fejlesztő munka következett, mielőtt 1947. február 21-én bemutathatta 18×24 cm-es kameráját és a polaroid eljárást az Optical Society of Americának. A kereskedelmi forgalomba kerülést követően jelentős sikereket ért el, noha a polaroidfilm 9-10-szer is drágább volt a normál filmnél, és kizárólag a cég által gyártott kamerákba volt jó. Az első Polaroid diapozitív 1957-ben, míg az első színes Polaroid kép csupán 1963-ban készülhetett el.
1959-ben a Nikon Corporation forgalomba hozta a Nikon F nevű kameráját, amivel bevezette az F bajonettet, mint sztenderd kapcsolódási módot a fényképezőgépváz és a különböző optikák között, így egy adott objektívet különböző Nikon gépeken is használni lehetett. Az ötlet olyan sikeresnek bizonyult, hogy rövid idő alatt számos fényképezőgép- és objektívgyártó cég is F bajonettel kapcsolta össze gépét és objektívjeit, egyúttal megteremtve a márkák ötvözésének újabb lehetőségét (pl. Leica gépen Nikon objektív, benne Agfacolor film). A Nikon F képkereső megoldása szintén hamar kvázi szabvánnyá válik.
Szintén 1959-ben került forgalomba az első teljesen automata fényképezőgép, az Agfa Optima. 1964-ben a Pentax kifejlesztette a TTL (through-the-lens, azaz az "optikán keresztül") képkereső-rendszert, amivel a ma megszokott módon a keresőbe nézve közvetlenül az objektív által rajzolt kép vált láthatóvá.
A videotelefonok kifejlesztésén fáradozó AT&T Bell Laboratories a kutatások számos „melléktermékének” egyikeként 1973-ban előállította a világ első digitális fényképezőgépét, melyet az általuk kifejlesztett CCD-vel felszerelve a cég egyik partnere, a Fairchild Semiconductor hozott forgalomba még abban az évben. A számítógépek rohamos fejlődésével együtt járt a digitális fényképezőgépek gyors fejlődése is, 1986-ra a Kodak digitális gépe már egy megapixeles képek készítésére is alkalmas volt, azonban ezek akkoriban körülményes és költséges kidolgozása és magas ára miatt egészen az 1990-es évek végéig, a 2000-es évek elejéig gyakorlatilag alig voltak piaci forgalomban. Az első fényképezőgép, mely számítógépes fájl formátumban készített képet a Fuji DS-1P volt, 1988-ban, 16 megabájtos memóriakártyával, amit egy külön elem működtetett. Az első, kereskedelmi forgalomban kapható digitális kamera a Dycam Model 1 (avagy Logitech Fotoman) volt. A CCD képszenzorral ellátott gép digitálisan tárolta a képeket, és közvetlenül csatlakoztatható volt egy számítógéphez letöltés céljából. 1991-ben a Kodak piacra dobta a Kodak DCS 100-ast, a világ első digitális tükörreflexes fényképezőgépét, mely már az 1988-ban bevezetett JPEG formátumban készítette a felvételeket. A technika rohamos fejlődésével már csak idő kérdése volt, hogy mikor fogják a digitális gépek minőségben és elérhetőségben (árban) beérni a „hagyományos” masinákat.
1995-ben a Casio QV-10-es gépe volt először felszerelve LCD kijelzővel, az első CompactFlash kártyát pedig az 1996-ban megjelent Kodak DC-25-ben lehetett használni.
Szintén 1995-ben jelent meg a fényképezőgép és a videokamera első kereskedelmi forgalomban is elérhető digitális ötvözete, a rövid videók készítésére is alkalmas Ricoh RDC-1. Ezen gépek akkoriban gyakran horribilis ára (a Kodak DCS 100 például 13 000 dollárba került 1991-ben) azonban elriasztott szinte minden érdeklődőt. A „digitális áttörés” a Nikon D1 1999-es megjelenésével kezdődött, melynek hatezer dollár alatti ára és 2,74 megapixeles felbontása már érdemessé tette megvételre a gazdagabb műkedvelők és profi fényképészek számára. A digitális kamerák „totális áttörése” 2003-ban jött el, mikor a Canon forgalomba hozta a Canon EOS 300D-t , a „digitális lázadót”. Ezer dollár alatti ára és hat megapixel feletti felbontása a számítógépek elterjedésével együtt gyorsan népszerűvé tette a digitális fényképezőgépeket, amik csakhamar kiszorították a „hagyományos” masinákat a piacról, maguk után vonva a fotólaborok és előhívó-üzletek gyors ütemű visszaszorulását, eltűnését.
A fényképet készítő státusa szerint lehet:
A kategóriák között természetesen vannak átjárások, azonban nem keverendők össze a szándék szerinti felosztással.
A fotós szándéka szerint megkülönböztethetőek:
készült képek.
Egy kép többféle (fotó)információs kategóriába is belekerülhet a közlési szándék szerint.
A referenciális fotóknál a kép tárgya (motívuma) a legfontosabb, minden más ezt a fő célt szolgálja, de arról nem terelheti el a figyelmet – elsősorban sajtófotóknál.
A művészi képeken az esztétikai jelleg uralkodik. A fotó alkotója ilyenkor a saját egyéniségén keresztül értékeli és alakítja motívumát. A téma kiválasztása, a megfelelő technikai feltételek megteremtése, a pillanat megragadása együttesen határozzák meg a képet. Jellemző, hogy hosszú tervező folyamat előzi meg. Az olvasó (néző) képolvasási gyakorlatára is szükség van.
A zsánerfotók, avagy nem informatív képek, melyek kizárólag szórakoztatásra, rendkívüliségek bemutatására szolgálnak – általában szöveginformáció nélkül (előfordul, hogy címe sincs). Célja lehet a meghökkentés, a meglepő események vagy humoros szituációk közlése.
A fotográfia művészettörténeti szempontból az alábbi stílusirányzatokra osztható fel:
A fényképezőgép mai formáját csupán a 20. század elején kapta, míg a celluloidfilm (a mai értelemben vett negatív film) a 19. század végén (1888-ban) került először forgalomba, Kodak néven.
Kezdetben a felvételek ezüstlemezre (dagerrotípia), majd az előhívási és képrögzítési technikák, eljárások fejlődésével rengeteg különböző sikeres illetve kevésbé sikeres módon 1888-ig szinte kizárólag azonnal papírra, vagy üveglemezre készültek, utána George Eastman (illetve a szabadalmi vita megnyerése után Hannibal Goodwin) találmánya, a celluloidfilm fokozatosan (és teljesen) kiszorította ezeket.
A világ első színes felvételét az angol fizikus James Clerk Maxwell készítette 1861-ben. Őt több jobb illetve kevésbé jó próbálkozás követte, de a színes képek egészen az 1910-es évekig ritkaságszámba mentek, főleg kézzel színezték őket. Az első színesfilmet 1907-ben hozta forgalomba a Kodak, mely az autokróm eljárásra épült, de a színeket teljesen valóságosan visszaadó filmre, a színes fotográfia valódi megszületésére 1935-ig várni kellett, mikor (szintén a Kodak cég) piacra dobta előző évben kikísérletezett Kodachrome nevű filmjét.
A készítés során alkalmazott képelőhívó és képrögzítő technikák alapján három nagy csoportot különböztethetünk meg: a direkt pozitív (vagy direktpozitív), a negatív, illetve a pozitív eljárásokat.
A fényképezésnél közvetlenül pozitív képet kapunk.
Willard S. Boyle és George E. Smith 1969-ben az AT&T Bell Labsnél fejlesztették ki az első digitális érzékelőt használó képalkotási módszert, a CCD-technológiát (Charge-Coupled Device), amely eszköz a fényt elektromos jelekké alakítja. Találmányukért 2009. október 6-án fizikai Nobel-díjat kaptak. Az első digitális kamerát Stephen Sasson, az Eastman Kodak egyik alkalmazottja alkotta meg 1975-ben, amiért 2010. november 17-én Barack Obama amerikai elnök a technológiai és innovációs felfedezésekért járó nemzeti érdemrenddel tüntette ki. A digitális jel időbeli lefolyása kvantált, számjegyek írják le és előre meghatározott egységekből épül fel.
A digitális fényképezésben a képrögzítési eljárás optikai és elektronikai folyamatok meghatározott sorát jelenti. A képek előállításának legfontosabb kelléke a szenzor – két alapvető fajtája a CCD és a CMOS –, ami a film helyén helyezkedik el és az adott gép fényérzékenységét, képfelbontását, színvisszaadását, valamint a kép méretarányait határozza meg. Tükörreflexes fényképezőgépek képérzékelője csak az árnyalatot érzékeli, a színeket nem, ezért a képérzékelők minden egyes képpontja felett egy színszűrő helyezkedik el. Az ezt feldolgozó kalkuláló szoftver (nevezik firmware-nek is) figyelembe veszi a szomszédos szín- és árnyalati információkat, majd pontonként számítja ki a színárnyalatokat. Az elektronikus képrögzítés első lépése az, hogy ennek mikroszkopikus celláiban a fény fizikai elváltozást okoz. A CPU végzi el a kapott adatokból a kép megalkotását, a képfájl létrehozását. E kihagyásával a „nyers” (raw) képadatok arra adnak lehetőséget, hogy más programok segítségével – technikai felkészültségünknek megfelelően – magunknak alkossuk meg a képfájlt. A színes fényképek digitális rögzítésének alapszabványa a 24 bites színmélység, de gyakori a 36 (3x12), esetleg a 42 (3x14) vagy a 48 (3x16) bites formátum is. Azonban ha minden pixel színe 24 számjeggyel rögzül, akkor nagy lesz a képfájl, ami nagy memóriakapacitást igényel. Ennek csökkentésére dolgozták ki a különböző, veszteségmentes és veszteséges tömörítési eljárásokat. A képi információ digitális tárolására számos szabványt (képformátumok) alakítottak ki.
A fotográfiai kép részletgazdagsága és élessége a képet rajzoló objektív és a képet felfogó (rögzítő) anyag (film, CCD/CMOS) feloldóképességétől függ, vagyis a fényérzékeny réteg (az objektív) azon tulajdonságától, hogy mennyire képes a finom, vonalszerű részletek visszaadására.
A camera obscura (vagy lyukkamera) a fényképezőgép és a laterna magica (vetítőgép) közös őse volt, mely szerkezetben már 16. században alkalmaztak konvex (domború, gyűjtő optikai) és bikonvex (kétoldali domború) lencsét, illetve az élességnövelést elősegítő rekeszt is. A 18. században kísérleteztek azonban először a képrögzítésben a gyűjtőlencsék alkalmazásával. Niépce első fennmaradt, Kilátás a dolgozószobából című képének 6-8 órás megvilágítási idejét (amit héliografiának nevezett) Daguerre (társa halála után) már 10 percre is le tudta csökkenteni (az eljárás neve dagerrotípia). Megszületett a fotó-objektív.
A lencsék alkalmazása azonban magával hozta azok torzításait is a képre. A problémára Petzval József szerkesztett objektívje (ami nagy fényereje mellett a lencsehibákat is remekül korrigálta) jelentett megoldást, mellyel 1841-ben már 45 másodpercre csökkent az exponálás ideje. Az ő objektívje tette lehetővé a fényképészeti ipar megindulását. Fényképészeti célokra már nem használják (a belőle kifejlesztett vetítő objektívek azonban a 20. század végén is a legjobbnak számítottak), helyét az anasztigmát objektívek vették át, amelyek nagy képszögre kiterjedően, nagy fényerővel adnak asztigmatizmustól mentes képet.
Az 1800-as évek végén, 1900-as évek elején az objektívek terén a világszerte ismert Tessar, Biotar, Triotar, Distagon és Sonnar márkanevek alapozták meg Carl Zeiss fotográfiai hírnevét. Ebben az időszakban a Zeiss Ikon AG számított a legelismertebb gyártónak, azonban az 1970-es évekre már nem tudott lépést tartani az egyre népszerűbb, jobb minőségű és olcsóbb japán fotótermékekkel.
A „digitális” objektívek esetében a filmhez közelibb kép létrehozásának feltétele a növekvő pixelszám.

Caracalla termái Caracalla római császár fürdőépülete Rómában. A 3. század elején építették, és a 6. század közepéig használták. Alaprajzát egymáshoz kapcsolódó, keresztboltozattal és kupolával fedett kerek és sokszögű termek csarnokrendszere alkotta. Befogadóképessége 1600 fő körül lehetett, naponta átlagosan nyolcezren keresték fel.
Caracalla termái egyike a legjobb állapotban megmaradt római kori fürdőknek. A fürdő építését Septimius Severus császár uralkodása alatt kezdték el, majd fia és utóda Caracalla császár idejében 216-ban avatták fel. Az épületegyüttesen még ezután is folytak a munkálatok, az építkezést valószínűleg Elagabalus vagy Severus Alexander idejében fejezték be. 270 körül egy tűzvész után Aurelianus császár uralkodása alatt az épületen helyreállítási munkákat végeztek. A 3. század végén Diocletianus császár idejében átalakították a vízvezetéket. A következő jelentős átalakítás Constantinus császár uralkodása alatt történt a 4. század elején, amikor a caldarium egyik oldalát egy félkörív alakú apszissal bővítették ki. A fürdő 537-ig üzemelt, amikor Róma ostroma alatt a gót támadók elvágták a vízvezetéket, hogy így is kényszerítsék a rómaiakat a város feladására. Innentől kezdve a fürdők elvesztették jelentőségüket, aminek oka nemcsak a vízhiány volt, hanem az is, hogy a fürdő viszonylag távol helyezkedett el a városközponttól, így a lakosság félve a gót támadóktól nem látogatta. A régészeti feltárások során kiderült, hogy a fürdőben nem volt teljes a vízhiány, a víz egy kis része még évszázadokon keresztül szabadon folyt. A 6. és a 7. század folyamán a területet temetőnek használták, a Rómába érkező és a városban elhunyt zarándokokat temették a fürdő falai mellé. A 8. és 9. században I. Adorján, II. Szergiusz és I. Miklós pápák idejében kísérleteket tettek a vízvezeték részleges helyreállítására. A 12. században a fürdő épületét kőbányának használták templomok és paloták díszítéséhez. A 14. században kihasználva a bőséges vízkészletet a területen szőlőt és zöldségeket termesztettek. Az írott forrásokból kiderül, hogy az épület egy jelentős része még a 16. század elején II. Gyula pápa idejében is viszonylag jó állapotban volt. Néhány évvel később III. Pál pápa, aki új palotája építéséhez keresett épületelemeket és szobrokat 1545 és 1547 között „ásatásokat” végeztetett a fürdő területén, amelynek eredményeként számos szobor, szoborcsoport és bronztárgy került napvilágra. Ezután a fürdővel évtizedeken keresztül nem törődtek, V. Pál pápa a jezsuitáknak ajándékozta a területet, akik ünnepnapokon oda vitték tanítványaikat játszani és ünnepelni. A 16. századtól a romok kezdték felkelteni a kortárs művészek érdeklődését, erről tanúskodnak például Giuliano da Sangallo és Andrea Palladio a romokról készült rajzai. 1824-ben Egidio di Velo gróf vezetésével tervszerű ásatások kezdődtek a fürdő területén. Ekkor tárták fel az atlétákat ábrázoló padlómozaikokat, amelyeket jelenleg a Vatikáni Múzeumokban őriznek. Az ásatások egészen az évszázad közepéig folytatódtak. A következő nagyszabású feltárásokra 1860 és 1867 között került sor, amikor a kutatások a frigidarium területére koncentrálódtak. Ekkor kerültek napvilágra 8 méterrel a jelenlegi padlószint alatt egy padlómozaikkal és második stílusú falfestményekkel díszített, Hadrianus császár korabeli domus maradványai. A falfestményeket 1975-ben restaurálták és leválasztották a falról. 1866 és 1869 között a fürdő középső részén folytattak ásatásokat, ekkor porfíroszlopokat, díszített oszlopfőket és egy Herkules-szobor torzóját tárták fel. 1870-ben a fürdő területét állami tulajdonná nyilvánították. 1878–79-ben találták meg a caldarium és a nyugati tornacsarnok padlómozaikjait. A 20. század első éveiben folytatódtak az ásatások, amelyek a fürdő külső falaira és föld alatti részeire koncentrálódtak. Ekkor tárták fel a nyugati esedra, a könyvtár, egy földalatti folyosórendszer, egy Mithrász-szentély és egy vízimalom maradványait. A folyosórendszer szisztematikus felmérése 1901-től egészen 1939-ig tartott. Ezek után a következő fontosabb munkálatokat a nyolcvanas években végezték el, amikor a fürdő déli külső falát megszabadították a növényzettől, és lebontották a fal mellé engedély nélkül épített házakat. 1993-ban beszüntették a caldariumban 1933 óta tartott nyári színielőadásokat. 1996-ban elektromos kábelfektetés során találták meg a utolsó szobrot (egy Artemisz-ábrázolást) a fürdő területén.
A fürdő a külső falakat is beleszámítva egy 337 x 328 méteres területet foglal el. Északkelet-délnyugat irányba tájolták, központi része, a tulajdonképpeni fürdő teljesen elkülönül a külső falaktól, amelyek minden oldalról körbeveszik. A terület nem teljesen vízszintes, a legmagasabb és legalacsonyabb pontja közötti szintkülönbség eléri a tizennégy métert. Az alacsonyabban fekvő részen a szintkülönbség egy részét feltöltötték, melléje háromszintes, szintenként eltolt épületet emeltek, amelynek teteje a fürdő egy részének alapjául szolgált, és benne alakították ki a kiszolgáló-helyiségeket. A számítások szerint az építkezésen (beleértve a kőfejtést és az építőanyagok helyszínre szállítását is) átlagosan naponta kilencezer ember dolgozott öt éven át. A fürdőhöz kapcsolódó vízvezetéket 212-ben készíthették, erre utal Caracalla egy dedikációs felirata, amely az ásatások során került elő. A vízvezeték nyomvonalát nem sikerült pontosan rekonstruálni, eddig csak néhány rövidebb darabját azonosították az Aurelianus-féle fal, a Porta Appia és a Piazza Galleria közelében. Annyi biztos, hogy a fürdőbe a víz az épület déli oldala felől érkezett meg, ahol ma is láthatók tizennyolc ciszterna maradványai. A ciszternákból nyomás alá helyezett szerteágazó ólomvezetékek rendszerén keresztül juttatták el a vizet a medencékbe. A hidegvizes medencékbe folyamatosan engedték a vizet, a melegvizes medencéket időnként teljesen leengedték majd meghatározott időközönként újratöltötték. A vízelvezetést egy tíz méterrel a földszint alatti csatornarendszer segítségével oldották meg. A karbantartást bonyolult föld alatti folyosórendszer tette lehetővé. A caldarium alatt alakították ki az ötven kemencéből (ebből huszonnégy a mai napig látható) álló fűtési rendszert. A kemencékben naponta átlagosan tíz tonna fát használtak fel, a föld alatti raktárakban összesen körülbelül kétezer tonna fát tudtak tárolni.
Valószínűleg a vízvezeték építésével egyidőben készült el a "Via nova Antoniniana", egy széles, a fürdőhöz vezető út, amelyet az építkezés ideje alatt az építőanyagok helyszínre szállításához is felhasználtak. A fürdő északkeleti oldalán négy bejáratot alakítottak ki, míg egy ötödik, széles lépcsősorral megközelíthető bejárat az északnyugati oldalra került. A külső falaknál találhatók a ciszternák és két szimmetrikusan elhelyezkedő könyvtár (a déli oldalon), két esedra fűtött helyiségekkel (a nyugati és a keleti oldalon), és a bejáratok (az északi oldalon). A külső fal és a központi terület között díszkertet alakítottak ki. A tulajdonképpeni fürdő épülete egy 214 x 110 méteres négyszög alakú területen fekszik, eredetileg tégla alakú volt, amelyből csak a caldarium teteje és két oldalon kisebb esedrák emelkedtek ki. Középen volt a frigidarium négy hidegvizes medencével. A frigidariumot egy nyitott uszoda (natatio), öltözők, a tepidarium (két langyosvizes medencével), két tornacsarnok, két szauna és a caldarium (hét melegvizes medencével) vette körül. A fürdőnek azok a részei, ahol a tornacsarnokok voltak kétszintesek lehettek, a második szinten kialakított helyiségek funkciója még nem teljesen tisztázott.
A föld alatti helyiségeket bonyolult szerteágazó folyosórendszerrel kötötték össze. A folyosók egy része keskeny volt és alacsony, bennük helyezték el az ólomból készült vízvezetékeket. A vízellátást aprólékosan meg kellett szervezni, a fürdőbe látogatók nagy száma miatt. A teljes folyosórendszer hossza elérte az öt kilométert. A többi folyosó hat méter széles és ugyanolyan magas volt, hosszúságuk összesen több száz métert tett ki. Ezek a folyosók a kemencékhez vezettek, azért ilyen nagy méretűek, mert a fűtéshez felhasznált fát lovas szekerekkel szállították ide. A folyosókat lámpásokkal világították meg, a lovak számára itatókat alakítottak ki. Ezeknek a folyosóknak a boltozatát jellegzetes kocka alakú 19 x 19 centiméteres téglákból építették. Gondoskodniuk kellett a föld alatti helyiségek szellőztetéséről is, ellenkező esetben a fűtéshez használt faanyag átnedvesedett volna. Az 1912-ben feltárt malmot először tévesen a középkorra datálták, de az újabb kutatások szerint a fürdővel egyszerre épült. A 3. században leégett, majd kisebb változtatásokkal újjáépítették és az 5. századig használták. A Mithrász-szentélyt szintén a 20. század elején tárták fel. Bejáratát egy rács vagy ajtó zárta le. A szentély öt helyiségből állt, az első egy előcsarnok volt a fürdő egyik lépcsője alatt. Északi falába egy kisméretű, félkör alakú félkupolával borított medencét építettek be. Az előcsarnokból egy folyosó vezet a szentély következő helyiségébe, amelyet szintén egy ajtóval vagy ráccsal zártak le. Innen nyílik a tulajdonképpeni Mithrasz-szentély, a legnagyobb amit Rómában építettek. A nagyméretű, téglalap alakú termet keresztboltozatokkal fedték le, padlóját fehér és fekete mozaikokkal díszítették. Az északi hosszú falon ma is felismerhető egy Mithrászt ábrázoló freskó. Az alak fríg sapkát visel, hasa előtt egy napábrázolással. A padlóba egy nagyméretű, kerek aknát ástak, amelyet valószínűleg egy márványból faragott rács fedett. Itt áldozták fel a bikákat az istenség tiszteletére. A központi helyiségből két másik terembe juthatunk, melyeknek eredeti funkciója még nem teljesen tisztázott.
A padlót mozaikokkal vagy márvánnyal, a falakat színes stukkóval, üvegmozaikokkal vagy színes márványokkal borították. Ezenkívül a fürdő területén és a kertben szobrok százait helyezték el. Ezekből néhányat bronzból öntöttek, de túlnyomó többségük márványból készült. Az első szobrok III. Pál pápa idejében kerültek elő. Az egyik leghíresebb közülük a Farnese-bika, amelyet jelenleg Nápolyban őriznek. A másik nagyon jelentős alkotás a szintén Nápolyban található, 3. században készült Farnese Herkules, amelyet a frigidariumban tártak fel, darabokra törve. Szintén a frigidariumból került elő több díszes oszlopfő mellett a Casertában található latin Hercules-szobor. A későbbi feltárások során számos Vénuszt, Minervát és a császári családot ábrázoló szobor vagy szobortöredék került elő. Az évszázadok során a fürdő egyes épületelemeit újra felhasználták. Ezek közül kiemelkedik két szürke gránitból faragott medence, amelyek jelenleg a piazza Farnesén kútként funkcionálnak. Az uszodából származó egyik gránitoszlopot 1563-ban Firenzébe szállították, ahol a piazza Santa Trinitán ma is látható. A kutatók szerint a falfülkékben legalább 120 szobrot helyeztek el. A fürdő szobordíszítéséből jelenleg körülbelül 2000 töredéket őriznek raktárakban, ezek között vannak díszített oszlopfők, keretdarabok, domborműrészletek és oszloptalapzatok. Fontos díszítőelem volt a padlómozaik, amiből itt tárták fel a Rómában található egyik legnagyobb összefüggő felületet. A padlómozaikok egyik részét fekete sávval szegélyezték, a felületet négyszög, négyzet vagy szabálytalan alakú területekre osztották fel. A négyzetekben mellképeket, a négyszögekben atlétákat vagy versenybírókat (életnagyságban), a szabálytalan mezőkben sporteszközöket vagy díjakat ábrázoltak. A versenyzők közül felismerhetők birkózók, gerelyhajítók és diszkoszvetők. A győztes atlétákat pálmaággal és koszorúval, a versenybírókat hosszú ruhában jelenítették meg. A padlómozaikok egy másik része egyszerűbb geometrikus mintákat ábrázol.

Khairesztratosz (Kr. e. 3. század első fele) görög szobrász.
Életéről mindössze annyit tudunk, hogy Athénben élt és alkotott. Eredetiben egyetlen műve maradt fenn Themisz istennő állószobra Rhamnusból (Athén, Nemzeti Múzeum). Delphoiban egy szobortöredék került elő, amelyen az ő szignója olvasható.

Katona József ötszakaszos drámája, a Bánk bán a szerző legismertebb műve, illetve a magyar irodalomban is kiemelkedő helyet foglal el. A művet teljes terjedelmében 1848. március 23-án, pénteken adták elő a Pesti Magyar Színházban (a köztudatban élő, 15-i forradalmi előadás félbeszakadása miatt).
(a szerző eredeti kéziratát követve): 
A Döbrentei Gábor irodalmár s akadémikus és munkatársai által alapított és szerkesztett folyóirat, az "Erdélyi Múzeum" legelső számában (1814-ben) pályázatot írt ki „"Eredetiség s jutalomtétel"” címmel, aminek az volt az értelme, hogy a mű, amellyel pályáznak, lehetőleg magyar történelmi eseményt dolgozzon fel, ill. ne imitálja a korabeli divatos nyugati műveket. A felhívás szándéka szerint (nem teljesen szó szerint idézve) „a közöttünk rejtőző Genie alkotóvágyának felserkentésére” irányult volna. Az első helyezettnek még konkrétabb „felserkentésként” pénzjutalmat is ígértek. A pályázat határideje egy év volt, vagyis 1815. szeptember végére kellett elkészülni vele. Valószínűleg erre az eseményre készült Katona műve, bár lehet, hogy már korábban írni kezdte; az bizonyos, hogy a pályázat hatására beküldte Kolozsvárra az ős-"Bánk bán"t (a "Bánk bán" első, korai és később átdolgozott változatát), noha lehetséges, hogy nem egyedül, hanem más drámái verses formára való átdolgozásával együtt ("Jeruzsálem pusztulása"). Az „ős-Bánk bán”-ból sokáig csak a "Rosta" című kritikából ismertek részleteket, 1913-ban azonban a teljes szövege is előkerült Maglódon; Császár Elemér irodalomtörténész, akadémikus vezetésével pedig még ugyanebben az évben ki is adták könyvformában.
A pályázat végül is lényegében eredmény nélkül zárult, ezen belül Katona műve is különösebb visszhang nélkül maradt. Témája egyébként viszonylag közismertnek volt tekinthető, különlegességnek semmiképp, drámatémaként már előzőleg több más alkotó is földolgozta. Viszont később (az ún. "Jegyzés" c. értekezésében, melyet a Bánk bán egyes könyvkiadásaihoz előszóként csatoltak) maga a szerző is elismerte, hogy ez az első változat még komoly dramaturgiai és költői hibákat, visszásságokként is értelmezhető megoldásokat tartalmaz: „gyengét írt”; a "Prológus" pedig „tele van ifjú vére gőzével, negéddel és feszelgéssel”.
A Bánk bán második, végleges változata 1819-re készült el, nyomtatásban egy évvel később, 1820-ban jelent meg. A darab kisebbfajta átdolgozására az késztette a szerzőt, hogy elolvastatta egy barátjával, Bárány Boldizsárral, aki megírta róla az első jelentős kritikát (c. "Rosta"), amely nemcsak a későbbi kritikákra hatott (noha egy ideig elveszettnek hitték), de Katonát is a benne foglalt tanácsok nagy részének megfogadására késztette. A mű két változata között a két érdemi különbség az, hogy Katona világosabbá tette Melinda elcsábítását az altató- és hevítőporok segítségével, ezáltal a drámában jóval kisebb szerepet kapott az akkoriban divatos "végzet-szerűségi" elem; ill. a drámai szereplők körét szorosabbra vonta, így lett Bánk köre, Gertrúd köre, illetve Endre köre. A történelmi hitelesség szempontjából is javult a darab, Katona ugyanis módosította a cselekmény időpontját.
Katona élete folyamán a cenzúra miatt nem mutatták be a művet (csak nyomtatott formában való megjelenését engedélyezte a cenzor; a könyv első kiadása meg is jelent nemsokára a Trattner kiadónál), az ősbemutatójára csak 1833. február 15-én került sor Kassán. A cenzor hivatalos indoklása szerint azért a tiltás, mert "Bánk nagysága elhomályosítja a királyi házét" – az indoklás mögött valójában az az utóbb megalapozottnak bizonyult félelem húzódhat meg, hogy a darabot, különösen a benne szereplő uralkodógyilkosságot, propagandaként használhatják Habsburg- és királyságellenes mozgalmak politikai támogatására. 
Nem véletlen, hogy „a legnagyobb magyar”, Széchenyi István, aki ott volt az 1839. évi bemutatón, viszolygott a "Bánk bán"tól, és politikailag nemkívánatosnak tartotta.
1839. március 23-án ezt jegyezte a naplójába: „Megfoghatatlan, hogy a kormány megengedi ily esztelenség előadását. Rossz, veszedelmes tendencia”.
Nemcsak hogy a színpadon sem mutatták be a darabot Katona életében, de valószínű, hogy a könyv alaknak is a teljes érdektelenség lett az osztályrésze (egészen az első előadások utánig). Ezt látva, Katona elkeseredetten tette félre irodalmári ambícióit és vidékre visszaköltözve, életét jogászként folytatta.
A darab ősbemutatója Katona barátjának, Udvarhelyi Miklósnak köszönhető, aki a kassai színtársulat 1833. február 15-ei előadására Bánk bánt jutalomjátékául választotta. Ő írta le először a "Remek" szót a darabról az előadás színlapján. A kassai társulat több csoportja különböző városokban (ld. lentebb) játszotta a drámát minden évben; a darabnak lassan híre ment; s a könyv iránt is jócskán megnőtt a kereslet.
A harmincas években, lassan ugyan, mégis megkezdődött „a Bánk bán diadalútja”. Kassán, Kolozsvárott, Budán, Debrecenben tűnt fel műsoron 1833-tól kezdve, évenként egyszer az említett helyek sorrendjében; majd 1839. március 23-án játszották a Nemzeti Színházban, öt évig pihentették s csak 1845-től kezdve szerepelt e színház műsorán évenként is többször, hogy az abszolutizmus idején eltiltatván, 1858. március 10-én végre megkezdhesse diadalmainak azóta szakadatlan útját.
A mű jelentőségét az is mutatja, hogy 1848. március 15-én a Nemzeti Színház díszműsorán ez a mű szerepelt (bár végül a forradalom egyéb eseményei miatt valószínűleg elmaradt az előadás). 1861-ben Erkel Ferenc dolgozta fel operává Egressy Béni szövegkönyve alapján.
Mivel Katonának Pesten lehetősége volt különböző történetírók munkáit tanulmányozni, így ismerte Heltai Gáspár és Antonio Bonfini krónikáit.
Szépirodalmi forrásként Hans Sachs 16. századi "Bánk bán" drámáját használta, illetve a 18. századból Pray György kódexét (ez a forrás állítja egyedül, hogy Gertrúd nem bűnös, hanem politikai összeesküvés áldozata lett), Müller Bánk-regényét, Valkai András históriás énekét, illetve Grillparzer tragédiáját.
Az alkotás dedikációval indul – ezt Katona azért írta bele, hogy a művet mindenképpen jól fogadják. Kecskemétnek dedikálta, így 100 aranyforintot kapott a várostól.
Ezt követi a prológus (előversengés, bevezetés), amelyben Gertrúd felszólítja Ottót, hogy hagyja el az udvart. Ottó tanácsot kér Biberachtól a helyzet megoldására.
Az ezt követő szakaszok általában "in medias res"-szel indítanak; az első sorok értelmére általában a szakasz végén kapunk magyarázatot.
A bevezetésben megismerjük az alapszituációt, a király távollétében Bánk gyakorolja a hatalmat, de őt a királyné országjáró körútra küldte. Ottó el akarja csábítani Bánk fiatal és szép feleségét, Melindát. Közben egy politikai összeesküvés készülődik.
Biberach porokat ad Ottónak, amivel elcsábíthatja Melindát.
A bonyodalom megindítója maga Bánk bán, aki váratlanul visszatér (valójában Petur hívta vissza követek által). Tiborc jön, aki lopásra adta fejét, s szeretne mondani valamit a nagyúrnak, de az nem hallgatja meg. Itt egyaránt jelen van egy politikai, illetve egy magánkonfliktus.
Közéleti szál kerül előtérbe. Itt Petur házát láthatjuk, ahol a politikai összeesküvés készülődik – politikai konfliktus. Peturék az összeesküvőkhöz hívják Bánkot, aki türelemre inti őket. Közben megérkezik Biberach, aki elmondja, hogy Ottó és Melinda együtt vannak. Bánk elrohan, hátrahagyva a lázadozó Peturt és társait.
Melinda Bánk bocsánatáért esedezik, hiszen ártatlanul bűnös ő. Bánk elzavarja, később azonban rájön, hogy felesége valóban ártatlan. Újból feltűnik Tiborc, aki most már végre elmondja mi nyomja lelkét: a királyné kiforgatta őket minden vagyonukból, ezért kénytelen lopni éhező családjának. Bánk csak most veszi észre kivel van dolga: ifjú korában Tiborc mentette meg életét a jáderai csatában. Feleségét ezért barátjára bízza, hogy kísérje haza vidéki birtokára. A nővére elől menekülő Ottó találkozik Biberachhal, aki azonban megtagadja tőle további segítségét. A lovag, mivel bűntelen, távozni készül, ekkor azonban a herceg hátulról orvul leszúrja.
Mikhál követként megy a palotába Gertrudishoz, ahol őt is és testvérét is letartóztatják, pedig csak az összeesküvésről akartak beszélni – igaz, a konkrét bűnöst nem nevezték meg.
Bánk is megjelenik a királyné előtt és felelősségre vonja Gertrudist az ország nyomorúságos sorsa miatt. A tetőpontban Bánk hirtelen felindultságban megöli a királynét (politikai és magánmotivációból egyaránt), a zendülők pedig betörnek a palotába.
Endre, Magyarország királya győzedelmes hadjáratból érkezik haza, de itthon felesége halálának híre fogadja. Keresteti a gyilkost, de a zendülők mind tagadnak, mondván, jöttükkor a királyné már halott volt. Végül megérkezik Bánk, aki magára vállalja a szörnyű tettet. Indoklása szerint azért tette mindezt, hogy az országban ne törjön ki polgárháború. Endre el akarja vitetni, de mivel Bánk az ősi Bor nemzetség tagja, ezért felette nem ítélkezhet. Ekkor párbajra hívja, de Bánk elutasítja. Már éppen vívni készül a király helyett kiálló Solom ellen, azonban Myska ekkor tudatja mindenkivel, hogy a királyné ártatlan, az altatónak köszönhetően nem tudott semmiről. Mikhál felajánlja a kis Somát a királynak. Szomorú menet érkezik, Tiborc a halott Melindát hozza. Elmondása szerint Ottó emberei felgyújtották Bánk házát, de ő elhozta Melinda holttestét. A király végül hosszas gondolkodás után szabadon engedi Bánkot, s megengedi, hogy eltemettethesse feleségét.
A Bécsy Tamás által kidolgozott drámamodell szerint a "Bánk bán" konfliktusos dráma. Két főbb szereplőt figyelhetünk meg: Gertrúd a negatív, Bánk pedig a pozitív hős, akinek fel kell nőnie a nembeli feladathoz. Gertrúdnak létérdeke a szituáció fenntartása, Bánknak viszont ezt meg kell szüntetnie a harmónia visszaállítása végett.
Az alapszituáció előtt Bánk elfogadja a vezetést, és azt Endréhez köti: csak miután megtette országjáró körútját, akkor tapasztalja meg az ellenkezőjét: felnyílik a szeme, és rádöbben, hogy egy erkölcstelen világrendben élnek. Az igazságtalanul kezelt jobbágyok éheznek és nyomorognak, a magyar nemesek helyett idegenek ülnek a főbb pozíciókban; mindezek mellett a merániak mulatoznak, és közülük egy a feleségét is el akarta csábítani. Bánknak tehát ezt kell megoldania – ő végig mint nádor cselekszik. Ezzel elindul a tettváltás sorozata.
Bánk Peturék okait jogosnak tartja, de az eszközeikkel nem ért egyet. Tiborc panasza ráébreszti a jobbágyság tarthatatlan helyzetére. Látja a királyné jogtalanságait, de meg kell védelmeznie őt, mert a király távollétében Bánk a törvényes rend képviselője. Kettős veszély fenyegeti. Bonyolult helyzete is megnehezíti döntését; tépelődéseit monológjaiban fogalmazza meg. Első monológjában leveti szerepeit, puszta lélekként, emberként akar dönteni, a tisztesség és becsület nevében cselekedni, a továbbiakban azonban nem tudja mindezt haladéktalanul megvalósítani, a lázadókkal mint a király helyettese beszél, szerelme pedig mindvégig Melindához köti. Jellemében lovagi vonások találhatóak, fontos számára a becsület és a jó hírnév. Lelki egyensúlya, fegyelme mindinkább felbomlik, a dráma vége felé egyre zavartabb lesz, nem tud odafigyelni másokra, szavaikból csak annyi jut el hozzá, ami őt is érinti, saját lelkével van elfoglalva.
Az, hogy Bánk csak a negyedik tételre nő fel a feladatra – hogy a királynét megölje – a korabeli (13. század) erkölcsi rendje miatt van: az uralkodót Isten adta. A gyilkosságot végül elköveti, de ez az egész királyi családra kihat – Endrét, aki Isten kegyelméből uralkodik, is megsérti; mégis azt mondhatjuk, hogy a két rossz közül a kevésbé tragikusat választotta. Bánk végül azért ölte meg a királynét, mert kerítőnőnek tartja, azt hitte, köze volt Melinda elcsábításához. A gyilkosság gondolata már előbb is felmerült benne, de magánügyei miatt nem állt bosszút a királynén. Indulatilag mindenképpen befolyásolja az a gondolat, hogy a királyné segített Ottónak. Tiborc panasza és országjáró körútja láttatja vele a haza állapotát, az idegen elnyomást. Peturék lázadásának okai jogosak, de a lázadással nem tud egyetérteni, sem mint a király helyettese, sem mint felelős állampolgár. Az udvar pompája azonban őt is felbosszantja. Mikor ott marad a királynénál számadásra, minden olyan szereplő megjelenik, aki az ő életét befolyásolja, ez felzaklatja Bánkot. Ez a gyilkosság lelkével nem vállalt cselekedet, de jogosan öli meg a királynét. A gyilkosság után Petur megjelenéséig úgy gondolja, hogy legalább a haza sorsát megoldotta, azonban rádöbben, hogy nem sikerült; tehát elkövetett egy olyan cselekedetet amelyet valójában nem akart, de utána azzal gondolattal is meg kell küzdenie, hogy még a haza ügyét sem mentette meg ezzel. Melinda halála már csak betetőzi a tragédiát. Katona József Bánkot olyan embernek írja le, aki indulatos, de tud uralkodni az indulatain, és valójában első monológjában is azt fogalmazza meg, hogy megpróbál indulatoktól mentesen, becsületes lélekként cselekedni. Bánk ezzel a gyilkossággal nem oldott meg semmit, bár a haza sorsát kedvezően befolyásolta, a saját sorsát tönkretette, Melinda nélkül az élete céltalanná, értelmetlenné vált. A műben a magánéleti és közéleti szál egymástól elválaszthatatlan, a magánéleti tragédia kiteljesíti a politikai tragédiát. Bánk tehát megölte a királynét, Melindát kétszer is kiszolgáltatta Ottónak, és az őrületbe hajszolta.
A mű végén Endre kimondja, hogy a gyilkosság jogos – ezáltal áll vissza a harmónia.
Gertrudis a családi élet megszállottja, nem biztos, hogy a magyarságnak akar ártani, viszont a merániaknak kedvez, velük szemben elfogult. Viselkedése ellentmondásos és nem mindig érthető, emiatt bűnössége is kérdéses.
Biberach a lézengő ritter a műben. Neki jut az intrikus szerep, de nem tud igazából azonosulni vele, kívül áll a világ dolgain, nem találja helyét. Szenvtelenül, ügyetlenül látja el szerepét, hol Ottóhoz csapódik, hol Bánkhoz. „Ott van haza, hol a haszon”.
Tiborc a jobbágyélet megjelenítője. Nyomorúsága lehetetlenné teszi, hogy becsületes maradjon, ő mégis az marad. Bánkhoz szoros szálak fűzik, hűséges hozzá, őszinte, egyedül tőle vár segítséget. Viszonyuk a nagyúr és a jobbágy sorsközösségét példázza.
Sőtér István szerint Bánk nem erkölcsileg, hanem érzelmileg vesztes – tehát érzékeny hős. Ilyet először Jean-Jacques Rousseaunál láthattunk, és Friedrich Schiller is használt hasonló jellemeket.
Bánk nagy monológjában megfogalmazza további tetteit és annak módjait. A „két fátyol” (hazám és becsületem) Sőtér szerint a kötelékeket jelenti: Endrétől (haza) és Melindától (becsület) akar megszabadulni: se nádor, se nagyúr, se férj, se apa nem kíván a továbbiakban lenni – emberként óhajt cselekedni.
Bánk az érzékenység hőse: átérzi a jobbágyság problémáit, de emellett a nemesség tarthatatlanságát is – mindenkivel tud azonosulni.
Bánk személyiségének sokak szerint a lényege a "becsület" – ezért is fog gyilkolni, míg sokan kétségbe vonják ennek igazságát.
"„Nincs a teremtésben vesztes, csak én! / Nincs árva más több, csak az én gyermekem!”" Bánk a mű végén érzelmileg teljesen összeomlik. A királynak is meglenne rá az oka, de ő nem omolhat össze uralkodó mivolta miatt. Bánknak Melinda elvesztése Gertrúd meggyilkolását értelmetlenné tette.
Gertrudisnál ugyanazokat az elemeket láthattuk, mint Bánknál: saját népének kedvez, családi kötelékei erősek. A kettejük közti vita a IV. szakaszban zajlik le. Bánk megsérti Gertrudis asszonyi voltát, mire válaszul Gertrudis Bánkot nemzetérzésében, férji büszkeségében sértette meg. A kulcsmotívum az volt, hogy Bánk Gertrudist nemzeti érzésében is megsértette, ez vezetett végül a gyilkossághoz.
Sőtér konklúzióként levonja, hogy Gertrudis nem jelleme miatt volt bűnös.
Sőtér itt Barta János tanulmányát építette bele saját tanulmányába. Barta szerint ez egy szerelmi tragédia, és Bánk tragikus vétségek sorozatát követi el:
Zárlat: Melinda elvesztése mindennek az elvesztése – lelkileg összeomlik (teremtés vesztese – a gyilkosság fölösleges).
Tiborc ellen konkrétan nem vétkezett senki, csak a jobbágyság ellen, ami rá is kihatással volt. Tiborc Bánkot majdnem szentként tisztelte, és ezt állította: "„ha tán asszony nem esmert volna, úgy ő angyal lett volna földeden!”"
Gyulai Pál szerint Bánk többszörös bűnt követett el.
Horváth János, a modern magyar irodalomtörténet-tudomány egyik legjelentősebb művelője – irodalomtörténész lévén őt inkább a mű és az alkotó összefüggései, mint a mű esztétikai értelmezési lehetőségei érdekelték – Katona drámáját a shakespeare-i tragédiai hagyomány folytatásának, ezzel összefüggésben erős lélektani beállítottságú drámának; művészi szempontból pedig világirodalmi jelentőségű (ha nem is hatású) remekműnek tartotta. „A Bánk bán annak szemében, ki sorról sorra kritikai szemmel végigvizsgálja, egy csodálatosan biztos és aprólékos lélektani tanulmánynak tűnik fel … Irodalmunkban csak Arany János és Kemény közelítik meg e tekintetben Katonát, meg azonban ők sem haladják.” Míg szerinte a prózával ellentétben a dráma nem alkalmas aprólékos lélektani elemzésekre; s azt a szerző sokszor a cselekvéssel kénytelen jelezni, helyettesíteni; Katona mégis „elég merész belezsúfolni azt a lélektani részletezést és ok-okozati szakadatlanságot, mely csak a regény egy modernebb (éppen pszichológiainak nevezett) változatában lehetne műfajilag otthonos”. Horváth épp ezt a lélektani elemző jelleget tartotta a "Bánk Bán" olyan egyedülálló értékének, mely nemcsak a magyar-, de a világirodalomban is kiemelkedő alkotássá teszi. A dráma e vonását, ha nem is ennyire kifejezetten, már Gyulai Pál is észlelte („Katonánál majd minden mondat egy-egy lélektani mozzanat”).
Horváth szerint a dráma értelmezését nehezíti – s ezzel, a külső körülményeken (cenzúra, a kortársak agyonhallgatása) túl, sikerét akadályozta, hogy analitikus jellegét minimalista eszközökkel igyekszik elérni. Katona mélyen megvetette, az emberi lélek karikatúrájának tartotta és nyilvánosan bírálta kortársainak azon értelmezést segítő drámai eszközeit, melyek nem egyeztethetőek össze a szereplők természetes viselkedésével (ilyenek például az olyan monológok, amelyek a "köznapi életben" nem fordulnak elő) és az események természetes menetével. Viszont, mivel így sok eszköz tiltva van számára, amely a cselekmény értelmezését könnyítené; darabja többszörös értelmezést: megnézést, sőt újra- és újraolvasást kíván. Ez nem vált a "Bánk bán" előnyére, elismerését nehezítette; annál is inkább, mivel a kortársak a drámát nem olvasott, hanem előadott műfajnak tartották. Mindez magyarázza, hogy remekmű volta ellenére, kortársai jobbára nem ismerték fel a "Bánk bán" erényeit, s szükségszerűen csak az utókor szolgáltathatott neki igazságot.
Arany János is készített egy elemzést a drámáról, ami csak részleteiben készült el. Ő a szabadságharc utáni állapotokat hasonlította össze a mű végével. Tanulmányának a fő konklúziója is ehhez kapcsolódik: a történelemben vannak katasztrófahelyzetek – lásd Bánk bán drámáját és Arany jelenét. Ezenkívül az is közös vonás a két „esemény” között, hogy mindkét esetben a nemesi túlzások visszaszorítása szolgálja a megoldást.
Arany megállapítja, hogy Bánk békés úton nem oldhatja meg a szituációt: vagy meggyilkolja Gertrúdot (Arany Gertrudis helyett mindig a Gertrúd névváltozatot használta), vagy polgárháborúba keveredik, ami nemzetvesztéshez vezethet; Bánk a kevésbé végzeteset választotta.
Arany "drámai körök"re osztotta fel a szereplőket, ezenkívül a legtöbb szereplőhöz egy rövid jellemzést is adott.
Gertrúd köre:
Bánk köre:
Endre köre:
Arany ezenkívül jelzi, hogy a műben kisebb dramaturgiai hibák is vannak (például Melinda megőrülése után fél nap múlva józanul tér vissza stb.)
Az Akadémiai kiadó kritikai kiadásához készített összegző tanulmányában Orosz László a Bánk bán kutatás minden területét érinti, a történeti források és irodalmi hatások felderítésétől a dráma színpadi utóéletének bemutatásáig. Különösen értékes része tanulmánynak a dráma nyelvi sajátosságainak taglalása, a szókincs, az archaizáló és a nyelvújítási elemek, a drámai erejű szóösszetételek, a mondatszerkezetek körüli vizsgálódás, illetve a Bánk bán verstani szempontból történő elemzése. A tanulmányt kísérő jegyzetapparátus az értő olvasáshoz már alig nélkülözhető.

Oscar-díj
1972-es cannes-i filmfesztivál
Velencei Nemzetközi Filmfesztivál
1969–1978 között nem adtak ki díjakat.
Berlini Nemzetközi Filmfesztivál

A holt-tengeri tekercsek első darabjait 1947-ben egy beduin kecskepásztor (Muhammad Ahmed el-Hamed - becenevén ed-Dib, vagyis farkas) találta meg (állítása szerint viszont 1945-ben találta, azóta sátrában rejtegette) a Kumráni-hegység egyik barlangjában. A későbbiekben - beduin sírrablók vagy hivatásos régészek - további barlangokat fedeztek fel, összesen tizenkettőt. A legelső tekercsek az 1-es barlangból kerültek elő. Legnagyobb jelentősége a 4-es barlangban talált Ézsaiás tekercsnek van, amely 7,34 méter hosszú és szerencsére egészen jó állapotban maradt ránk. A leghosszabb tekercset (amely szintén jó állapotú) templomtekercsnek hívják. Az alapjául szolgáló borjúbőr kikészítéséhez a Holt-tenger vízét használták, tehát a bőr helyi eredetű. A többi tekercs kevésbé jó állapotban került elő, jórészt széttöredezett pergamendarabok formájában. Összesen kb. 900 tekercs került elő. A tekercseket hosszúkás (60 cm magas) agyagkorsók őrizték, melyeket viasszal légmentesen lezártak, ez garantálta azt, hogy ilyen hosszú időn át fennmaradhattak. A 12. barlangot 2017-ben fedezték fel a kutatók.
Mivel a beduinok nem tudták a tekercseket hasznosítani, azok meglehetősen kalandos körülmények között de eljutottak a Palesztinai Régészeti Múzeumba, majd az izraeli Könyv Szentélyébe, amelyet a tekercsek őrzésére emeltek. Mivel az akkori politikai helyzet nagyon instabil volt, a tekercseken végzett kutatás nagyon lassan haladt előre. A különféle nemzetiségű tudósokból álló első kutatócsoport munkáját a tekercsek körüli szenzációhajhászat is számos alkalommal megzavarta.
A tekercsek anyaga többségében pergamen illetve papirusz, ám az emberiség történelmében egyedülálló módon az egyik barlangban vörösréz tekercspárost is találtak. Az írások nyelve nagyrészt héber, de néhány görög, illetve arámi nyelvűt is tartalmaz, korban pedig az i. e. 2. század és az i. sz. 1. század között készültek.
Az idővel egymás után előkerülő több száz tekercs egy része tönkrement (egyes darabokat még a felfedezés idején a beduinok égettek el), illetve darabkái összekeveredtek, így egy gigantikus kirakójáték összeillesztéséhez hasonlít a mai napig is folyó összeillesztési munka.
A tekercsek és töredékek múzeumi jelölési rendszerében az első szám a barlangot jelöli, amelyben megtalálták, a második a tudósok által hozzárendelt sorszám vagy rövidítés.
A tekercsek több témában íródtak, az Eszter könyve kivételével a teljes Ótestamentumot tartalmazza héber nyelven. Mivel az Ótestamentumot a tekercsek felfedezése előtt csak a középkori (9–10. századi) másolatokból ismertük, a felfedezés nagy fontosságú. A bibliai kéziratokon kívül apokrif vallásos szövegek és pszeudepigrafikus (ál-szerzőségű) iratok is előkerültek, mint az Újszövetségben is idézett Énok könyve, - Józseffel, Amrámmal és Mózessel kapcsolatos fiktív történetek, és néhány apokrif zsoltár is.
1968 előtt a tekercsek nagy részét a Jordánia által igazgatott jeruzsálemi Rockefeller Múzeumban őrizték – mivel a kumráni lelőhely akkoriban Ciszjordániához tartozott –, ám a hatnapos háború során ezek átkerültek az Izrael Múzeum egy külön erre a célra emelt épületbe, a Könyv Szentélyébe. Jordánia panaszt nyújtott be az UNESCO-nál, követelve a tekercsek visszaszolgáltatását, s 2009-ben az éppen Torontóban kiállított tizenhét tekercs lefoglalását kérték, ám Kanada nem avatkozott be a két ország vitájába.
A San Diego-i Természettudományi Múzeum 27 tekercset állított ki 2007-ben, ez volt a legnagyobb tárlat – a közönség tíz, még soha sem látható tekerccsel is találkozhatott itt. A Templomtekercs egy 40 centiméteres darabja Magyarországon is látható volt 2009-ben, a Szépművészeti Múzeum "A Szentföld öröksége" című tárlatán.
2008-ban indult az a projekt, melynek során a tekercsek új eljárással szkennelt, nagy felbontású képeit az interneten is közzétették. Az Izraeli Régészeti Hivatal (Israel Antiquities Authority, IAA) és a Google izraeli kutatási-fejlesztési központja közötti együttműködés során 2011. szeptemberében készültek el az 1200 megapixeles felvételek, amelyek az elhalványult írásjeleket újra láthatóvá tették. A netre került az Ézsaiás-tekercs (1QIsa) (az angol fordítás a mondatokra kattintva olvasható), a Templomtekercs (11Q20), a Háborús tekercs (1QM), a kumráni közösségi szabályzat (IQS), valamint a Habakuk-tekercs magyarázata.
IPM havilap 2013 3.szám, Március

Péceli Fáy András (Kohány, Zemplén vármegye, 1786. május 30. – Pest, 1864. július 26.) író, politikus és nemzetgazda, a magyar reformkor irodalmi és társadalmi mozgalmainak egyik legtevékenyebb alakja, 1837-től 1841-ig Kisfaludy Társaság igazgatója. Mikszáth Kálmán egyik Fáy Andrásról szóló írásában írta: ha nem Széchenyit illetné „a legnagyobb magyar” jelző, akkor ez Fáy Andrásnak járna ki, és ha nem Deák Ferenc volna a „haza bölcse”, akkor Fáy Andrást illetné ez a cím; így azonban csupán „a nemzet mindenese”.
Előkelő református nemesi családból származott, apja "Fáy László" ötezer holdas földbirtokos, anyja "Szemere Krisztina". A családi emlékezet a tatárjárásig nyúlik vissza, amikor egyik őse a Muhi csatában felajánlotta lovát a menekülő királynak, aki ezért nemességet és Fái községet adományozta a családnak.
Miután szülei 1791-ben Gombára (Pest vármegye), apai nagyapja birtokára költöztek, Fáy gyermekéveit anyai nagyszülei birtokán, Gálszécsen töltötte. Innen került 1793. május 30-án bátyját, Ferencet követve a sárospataki kollégiumba. Apja előbb egy Sinka Mihály nevű magántanítót fogadott mellé, majd a későbbi cserépfalui lelkész, Kovács István volt a nevelője. Tanulmányi eredményeiről 1794-től lelhetőek fel adatok. 1799-ben, Sárospatakot elhagyva Fáy a pozsonyi evangélikus líceumban folytatta tanulmányait, elsősorban azért, hogy a német nyelvet elsajátítsa. Innen 1803-ban visszatért Sárospatakra, ahol először bölcsészetet, majd jogot hallgatott. Főbb professzorai ekkor a Kant filozófiájának kritikusaként hírnevet szerzett Rozgonyi József, és a elismert jogtudós, Kövy Sándor voltak. Kövy biztatására a kollégium joghallgatói létrehozták "Pánczél vármegyét", egy egyesületet, mellyel a vármegyei adminisztrációt modellezték. Fáy András az alispáni pozíciót látta el. A „megyegyűléseken” különböző kitalált ügyek mellett az országgyűlés legfontosabb politikai kérdéseit is tárgyalta a diákság. A Kollégiumon belül ez számított az országos politikai események megvitatásának legfontosabb színterének, ami végül is az egyesület központi utasításra történt felszámolásához vezetett.
1803-ban elveszítette édesanyját, s ugyanebben az évben súlyos fertőzőbetegségben is szenvedett: a himlő nyomát élete végig viselte arcán.
A sárospataki jogi tanulmányok után 1804-től Pesten lett joggyakornok, ahol aztán ügyvédi oklevelet szerzett kitűnő képesítéssel. Ügyvédkedés helyett azonban – atyja kedvéért – közigazgatási hivatalt vállalt: 1810-ben a pesti, 1812-ben pedig a váci járás alszolgabírója, majd szolgabírája lett. 1818-ban visszavonult gombai birtokára gazdálkodni, hogy mellette életét teljes egészében az irodalomnak és a társadalmi tevékenységnek szentelhesse. Szerette az irodalmat és az írókat: sokat olvasott, anyanyelvén és latin nyelvű római klasszikusokon (Cicero és Tacitus) kívül a modern felvilágosult német, francia, s angol irodalmat, 1807-től pedig már maga is írogatott. Háza csakhamar a fiatal írók találkozóhelye lett. Rendes látogatói voltak többek között unokabátyja Szemere Pál, Kisfaludy Károly, Vitkovics Mihály és Vörösmarty Mihály, aki a híres "Fóti dalát" éppen Fáy szőlőjében, egy szüreti mulatság alkalmával szavalta el. Eszmék értek tervvé a kis írói körben, melynek középpontja a mindenkit szívesen látó, jókedvű házigazda volt.
Fáy mint író lépett először a nyilvánosság elé, de miután 1823-ban Pestre költözött – mint Pest vármegye tekintélyes vezetője – mindinkább a politikai és társadalmi téren fejtett ki tevékenységet. Erős gyakorlati érzékével, széles körű ismereteivel és nagy fogékonyságával igen korán, még Széchenyi előtt, fölismerte gazdasági és kulturális elmaradottságunknak az okait, s már 1825-ben egy javaslatot terjesztett be, megjelölve az orvoslás eszközeit (színház, szabad ipar és kereskedelem, jobb büntető kódex, erkölcsnemesítés, javító ház, törvénykezés és közigazgatás javítása, takarékpénztár stb.).
Fáynak nem volt jó véleménye a házasság intézményéről. Apja unszolására ugyan végigjárta Nógrád és Gömör vármegyék lányos-házait, azonban „nem talált” magához illő feleséget. Így aztán viszonylag későn, negyven hatéves korában szánta el magát a házasságra: 1832 októberében vette el "Sziráky Zsuzsikát", a fóti bíró leányát, aki hatéves kora óta a Fáy-kúriában élt, hogy ott az úr „kinevelje magának”. A házasságkötéskor Gusztáv fiuk már kilencéves volt.
Széchenyi színrelépését, különösen a "Hitel" megjelenését követően Fáy lelkesedéssel csatlakozott a „legnagyobb magyarhoz”, aki – felismerve benne a rokongondolkodású nemzetgazdát, akinek liberális eszméi rá is hatottak – szövetségesének fogadta. Előbb Pest vármegye gyűlésein, majd 1835-ben követté választva, az ellenzék egyik tekintélyes tagjaként az országgyűlésben szolgálta mesterkéletlen, magyaros józan beszédeivel a gazdasági és társadalmi reformok ügyét. A társadalom körében buzdítással és példaadással toborzott híveket eszméinek.
1836-ban Pest vármegye is táblabírájául választotta. Tevékenyen vett részt a kor minden kulturális és gazdasági mozgalmában. Széchenyi kedvéért belépett a "Nemzeti Kaszinóba", melynek majdnem folytonosan a könyvtárosa volt, két ízben pedig igazgatója is (1835 és 1840). Az akadémia már az első nagygyűlésen, 1831-ben tiszteleti tagjává választotta. 1845-ben az igazgatótanács tagjaként, 1847-ben pedig helyettes elnökként tevékenykedett.
A Kisfaludy Társaság szintén már megalakulásakor, 1837. február 6-án igazgatójának választotta. 1834-35-ben Döbrentei Gáborral együtt a "budai színtársulat" igazgatója, majd az akadémia játékszíni bizottságának tagja, amely feladatai között szerepeltette a drámairodalom fejlesztését. Fáy egész életében sokat fáradozott a nemzeti színészetért.
Részt vett a "Védegylet" alapításában, a "Nemzeti Kör" munkájában, sürgette a nevelőnőképző intézet felállítását, mert nemzeti szempontból károsnak tartotta a nevelőnők külföldről való importját. Munkásságának nevezetes köre volt a Pesten felállítandó protestáns főiskola és a két protestáns felekezet egyesítése érdekében kifejtett tevékenysége.
Legnevezetesebb alkotása azonban a Pesti Hazai Első Takarékpénztár (a mai OTP Bank Rt. egyfajta jogelődje), melynek eszméjét nemcsak a kishitűek, de még maga Széchenyi is kétkedéssel fogadta. Fáy azonban – miután Pest vármegye 1839. március 19-ei gyűlésén megtette a fölállításra vonatkozó indítványt – minden energiájával és rábeszélő képességével hozzálátott terve megvalósításához. Sikerült is összeteremteni az alaptőkét s az intézet 1840. január 11-én megkezdte működését. Fáyt az alakuláskor segédigazgatóvá választották, mely tisztséget 1848-ig megtartotta. 1847-ben indítványozta – és ez ügyben komoly előkészületeket is tett –, hogy a takarékpénztárt bővítsék ki egy életbiztosítási osztállyal is, de az idő erre nem volt alkalmas. Mindazonáltal az intézet pár év alatt nem remélt módon fölvirágzott (hét év alatt 32 fiókkal bővült), kiállotta a szabadságharc viharait, s ma is egyike legnagyobb, legszilárdabb pénzintézeteinknek.
Fáy a fontolva haladás híve volt, elhatárolta magát minden radikális eszmétől. A szabadságharc idején visszavonult gombai birtokára: Széchenyihez hasonlóan egyszerre idegenkedett a forradalomtól és a forradalom ellenségeitől. 1849 után életét főleg az irodalomnak és családjának szentelte. Ekkor adta ki munkái újabb sorozatát. Pestre visszatérve az írótársadalom nagy szeretettel ünnepelte meg 50 éves írói jubileumát, az akadémia üléséből pedig üdvözlő küldöttség tisztelte meg. Számos egyesület és intézet elnöke, választmányi tagja és jótevője volt. Minden közügyi kérdés érdekelte, mindegyikhez hozzászólt és elősegítette. Szemere Pál tréfásan, de találóan a „"nemzet mindenesének"” nevezte; valóban egyike volt nemzetünk legdolgosabb és leghasznosabb fiainak, aki egész életét a haza javának szentelte, önzetlenül, jutalmat nem várva, sőt inkább a magáéból áldozva. Sokrétű tevékenysége során mindig higgadt, józan és praktikus maradt, egészséges észjárással, nyugodtan és jó kedvvel intézte dolgait, mert sem fáradság, sem pillanatnyi sikertelenség nem zavarta meg vidámságát, jólelkét, humorát. Méltán szolgált rá a «"vidám bölcs"» elnevezésre.
Fáyt a kiegyezést előkészítő Deák Ferenc is tisztelte, de politikájához a sokféle betegséggel küszködő írót és közembert már nem tudta igénybe venni. Hetvennyolcadik születésnapját még szeretetteljesen megünnepelték, azonban nem sokkal később bekövetkezett halála gyászba borította az egész országot. Arany János hódolatteljes nekrológban búcsúztatta.
Első könyve a "Bokréta", mellyel hazájának kedveskedett (Pest, 1807.). A dalokkal, mesékkel, epigrammákkal teli füzetet Kazinczy Ferenc buzdítására adta ki, s neki is ajánlotta. 1818-ban adta ki a "Friss bokrétát". Híres íróvá azonban mesegyűjteménye tette: "Fáy András eredeti meséi és aforizmái" (Bécs 1820.), melynek még ugyanabban az évben második, majd 1825-ben (Pesten) harmadik kiadása is megjelent. Az Ezópus, Phaedrus és La Fontaine által ihletett mesegyűjtemény – a hozzácsatolt aforizmákkal – a liberalizmus propagandája és erkölcsi példatára.
Hivatalos irodalmi elismerést először 1824-ben kapott: elnyerte a 400 forintos "Marcibányi-féle nagyjutalmat". Az összeget a sárospataki főiskolának adományozta. 1825-ben újabb gyűjteményt adott ki: "Fáy András újabb eredeti meséi és aforizmái" (2. kiadása 1828-ban, lefordították németre és angolra is).
Több mint hetedfélszáz az általa írt állatmesék, parabolák, aforizmák száma, melyekbe életelveit, tanácsait, észrevételeit burkolta, nagyon sok emberi vagy nemzeti gyarlóságot és előítéletet tesz nevetségesekké. A közönség meg is értette a mesék célzásait, a korabeli példányszámok mutatják kedveltségüket. Fáy korán felismerte az idők szavát, jórészt úttörő munkát végzett, a magyar életből vett víg elbeszélés "(Különös testamentom)," valamint vígjáték "(Régi pénzek)" terén megelőzte Kisfaludy Károlyt.
Ő írta 1832-ben az első társadalmi regényt A Bélteky ház címmel (2 kötetben, Pest, 1832.), amelynek művészi szerkesztése ugyan kívánnivalót hagy maga után, és az oktató elmélkedés is elnyomja benne az elbeszélést, de egészséges szelleme, termékeny eszméi, valamint tősgyökeres magyar nyelvezete tisztes helyet jelölnek ki neki a magyar irodalom történetében.
A fentieken felül, a korabeli időszaki sajtókiadványokban, nagyszámban jelentek meg cikkei, melyek a magyar kultúra történetének megannyi értékes emlékei. Kéziratai az Országos Széchényi Könyvtárban lelhetők fel.

Tapolyradvány () község Szlovákiában az Eperjesi kerületben, a Varannói járásban.
Eperjestól 20 km-re északkeletre található.
A település valószínűleg már a 11. században is létezett. 1349-ben említik először, amikor több nemesi család birtoka volt. A 14. és 15. században területén vár állt, melynek ma csak romjai láthatók. 1600-ban 13 ház állt a faluban. 1715-ben 6, 1720-ban 7 adózója volt. 1828-ban 27 házában 215 lakos élt.
Vályi András szerint " RADVÁNY. Radvanovcze. Tót falu Sáros Vármegyében, földes Urai Semsey, és több Uraságok, lakosai katolikusok, ’s másfélék is, fekszik Hanusfalvához nem meszsze, mellynek filiája, földgyei jók, réttye kétszer kaszáltatik, fája is van mind a’ kétféle, piatza sem meszsze lévén, első osztálybéli." 
Fényes Elek szerint " Radvány, tót falu, Sáros vmegyében, Hanusfalva fil., 85 kath., 72 evang., 7 zsidó lak.. F. u. többen. Ut. post. Eperjes." 
A trianoni békeszerződésig Sáros vármegye Girálti járásához tartozott.
1910-ben 208, túlnyomórészt szlovák lakosa volt.
2001-ben 185 lakosából 168 szlovák volt.
2011-ben 212 lakosából 208 szlovák volt.

Tavarna, () község Szlovákiában az Eperjesi kerületben a Varannói járásban.
Varannótól 11 km-re északkeletre fekszik.
A települést 1479-ben "Thavarna" alakban említik először, de Zemplén vármegye monográfiája szerint már 1215-ben is említik. Kezdetben Zemplén várának uradalmához tartozott, így királyi birtok volt. Lakói a várhoz tartozó szolgálónépek voltak. A 15. században a homonnai uradalom részeként a Drugethek birtoka lett. 1562-ben az Olchváry, 1598-ban a Barkóczí család szerzett itt birtokot. 1600-ban 15 jobbágyház állt a településen. 1715-ben 9, 1720-ban 6 háztartása adózott. 1828-ban 61 házában 462 lakos élt. 1900-ban 522 lakosa volt.
Vályi András szerint " TAVARNA. Tót falu Zemplén Várm. földes Ura Gr. Barkóczy Uraság, lakosai katolikusok, fekszik Varannóhoz 1 órányira; dombos határja 3 nyomásbéli, búzát, és gabonát terem, erdeje van, szőleje nints, piatza Varannón." 
Fényes Elek szerint " Tavarna, tót falu, Zemplén vmegyében, Matyasovicz fil. az Ondava mellett: 382 romai, 58 g. kath. lak. Kastély, 744 hold szántóföld, 514 h. szántófölddel, malommal. F. u. Szirmay. Ut. p. Vecse." 
Zemplén vármegye monográfiája szerint "Tavarna, tót kisközség, 86 házzal és 523 lakossal, kiknek nagyobb része róm. kath. vallású. Saját postája és távírója van, vasúti állomása Homonna vagy Őrmező. Ősrégi község, mely hajdan a zempléni vár tartozéka volt s a vár szekeresei, fuvarosai (tavornici regis) lakták. Már 1215-ben említtetik először. Azután a Drugetheké lett, a kik ott már a XV. század közepe táján birtokosok. 1562-ben Olchváry Györgyöt is némely részeibe iktatják, míg az 1598-iki összeírás Révay Gábort említi birtokosául. Azután a Barkóczyak lettek az urai, később azonban a gróf Szirmayaknak is volt benne részük. Most a gróf Barkóczy Jánostól alapított hitbizományhoz tartozik, melynek gróf Hadik-Barkóczy Endre a haszonélvezője. A Barkóczyak itt kastélyt is építettek, melyet az 1778-iki földrengés romba döntött. A mostani kastélyt 1832-ben gróf Barkóczy János építtette, de két mellékszárnya 1851-ben épült. A kastélyt, mely nagyúri kényelemmel van berendezve, szép park veszi körül. Sok műbecscsel bíró tárgy és családi festmény látható itt s ez utóbbiak a Hadikok és a Barkóczyak kiválóbb alakjait ábrázolják. A község róm. kath. temploma 1749-ben épült." 
A trianoni békeszerződésig Zemplén vármegye Varannói járásához tartozott.
1910-ben 552, többségben magyar lakosa volt, jelentős szlovák kisebbséggel.
2001-ben 1076 lakosából 1044 szlovák volt.
2011-ben 1042 lakosából 985 szlovák volt.

Tavarnamező, (1899-ig "Tavarna-Polyánka", ) község Szlovákiában az Eperjesi kerületben a Varannói járásban.
Varannótól 13 km-re keletre fekszik.
A régészeti leletek tanúsága szerint már a 11. és 13. század között állt itt település, első említése azonban csak 1335-ből származik. Csicsva várának uradalmához tartozott. 1363-ban a Rozgonyi család birtoka. 1600 körül a falut tűz pusztította el, de újból felépítették. A 17. században a Barkócziak szereztek itt birtokot, ekkor már állt evangélikus temploma. 1663-ban pestis pusztította. 1715-ben és 1720-ban 7 portája adózott. 1784-ben épült fel a mai templom. 1828-ban 31 házában 227 lakos élt. 1900-ban 146 lakosa volt.
Vályi András szerint " Tavarna Polyánka. Tót falu Zemplén Vármegyében, földes Urai Gróf Barkóczy, és Bernát Uraságok, lakosai katolikusok, és ó hitüek, fekszik Tavarnához 1/4 órányira, határja 3 nyomásbéli, melly hasonló a’ Hrabocziéhoz, egy darab bikkes tserjésse vagyon, szőleje nints, piatza Homonnán." 
Fényes Elek szerint " Polyánka (Tavarna), orosz f., Zemplén vmegyében, Matyasócz fil., 68 romai, 150 g. kath., 16 zsidó lak., 395 hold szántófölddel. F. u. gr. Barkóczy. Ut. p. Eperjes.
Zemplén vármegye monográfiája szerint "Tavarnamező, azelőtt Tavarna-Polyánka. Tót kisközség 24 házzal és 146 római katholikus vallású lakossal. Van saját postája és távírója, vasúti állomása pedig Homonna. Hajdan Polyán néven Csicsva várának tartozéka volt s már 1363-ban a Rozgonyiak voltak a földesurai. Az 1598-iki összeírás Bay Ferenczet, Hegyi Györgyöt és Krucsay Bálintot találja itt. Azután a Barkóczyak birtokába kerül. 1747-ben, a mikor már Polanka néven említik, Draveczky Lászlót iktatják némely részeibe. 1773-ban gróf Szirmay Zsuzsánna, gróf Barkóczy Imre, Stépán Ferencz és Péchy Antal birtoka. Azután egészen a gróf Barkóczyaké lesz s most is a Barkóczy-féle hitbizományhoz tartozik. Lakosai nem maradtak mentek meg az 1663-ban dúlt pestistől. Gör. kath. temploma 1784-ben épült s 1870-ben újíttatott meg. Ide tartozik a Polyánkai-major." 
A trianoni békeszerződésig Zemplén vármegye Varannói járásához tartozott.
1910-ben 116, többségben szlovák lakosa volt, jelentős magyar kisebbséggel.
2001-ben 136 szlovák lakosa volt.
2011-ben 105 szlovák lakosa volt.

Telekháza, (1899-ig "Szedliszke", ) község Szlovákiában az Eperjesi kerületben a Varannói járásban.
Varannótól 9 km-re északkeletre fekszik, Csicsvaalja tartozik hozzá.
A régészeti leletek tanúsága szerint területén már a kőkorszakban is éltek emberek. Nyomaikat a telekházi temető közelében Felsőkázmér irányában találták meg. A bronzkorban az i. e. 11–13. században a gávai kultúra népe lakott itt. Településük maradványait a csicsvaaljai temető területén tárták fel 1987-88-ban. A leletek között számos bronzeszköz, öntőforma, mezőgazdasági eszköz és cserépmaradvány került elő. Az i. e. 2. században kelták jelentek meg a település területén, erődített településük a Várhegytől keletre emelkedő magaslaton állt. Tőlük is számos lelet, fazekas korong, cserépmaradvány származik, melyek nagyrészt a tapolyhanusfalvi múzeumba kerültek.
A 8. században új népesség jelenik meg ezen a területen, maradványaikat szlovák régészek a betelepülő szlávoknak tulajdonítják. Azt feltételezik, hogy a mai település alapjait is ők rakták le, sőt a csicsvai vár helyén ősi szláv várat is sejtenek.
1270-ben V. István király ezt a területet a Rozgonyiak ősének Rajnold mesternek adja. A Rozgonyiak 1310 körül építik fel Csicsva várát, mely a Lengyelország felé menő kereskedelmi utat ellenőrizte. A vár 1316-ban már állt, hiszen a falu első írásos említése is ebben az évben történt, amikor Miklós csicsvai várnagy a települést Peresnek nevezi. 1410-ben és 1414-ben a Rozgonyiakat Luxemburgi Zsigmond is megerősíti birtokaikban. A várat a 14. században tovább bővítették. A régészeti kutatás szerint ekkor épült a torony, a ciszterna és a várpalota déli részei. Az utolsó nagyobb építkezések a 15. és 16. század fordulóján történtek a várban. 1527-ben Szapolyai János serege megostromolta, ekkor leégett. 1684-ben Thököly foglalta el, 1703-ban a kurucok helyreállították. 1711-ben a császáriak elfoglalták és lerombolták, azóta rom. A Rozgonyiak 1523-ig voltak az uradalom birtokosai, amikor Istvánnal a család fiágon kihalt. A vár és uradalma más birtokokkal együtt Báthori Andrásé lett. A Báthoriak 16. század végi kihalásával 1605-ben a csicsvai, a varannói és tapolymogyorósi uradalmat a Nádasdy és Nyári családok kapták meg. A 17. század első negyedében az uradalom az Eszterházi és Drugeth családé lett. Telekházának 1600-ban 15 háza volt, határában szőlőskertet is műveltek. 1715-ben 6, 1720-ban 8 adózó háztartása volt. 1828-ban 83 házában 623 lakos élt. 1900-ban 585 lakosa volt.
Csicsvaalja a vár szolgálófalujaként keletkezett a 14. században, 1363-ban említik először. A 15. – 16. században általában „Varalya” alakban szerepel a forrásokban. 1493-ban 4 jobbágytelke volt.
Vályi András szerint "SZEDLICZKE. Csicsvával. Tót falu Zemplén Várm., földes Urai Gr. Barkóczy, és Bydeskúti Uraságok, lakosai római, és görög katolikusok, fekszik Varannóhoz, és Benkóczhoz is 3/4 órányira; hegyes, és mintegy ötöd részében térséges, sárga agyagos határja 3 nyomásbéli; erdeje, szőleje nints, mészkővel bővelkedik; piatzok Varannón."
Fényes Elek szerint "Szedlicske, tót falu, Zemplén vgyében, a csicsvaaljai vártól délnek, az Ondava völgyében, N. Mihályhoz 3 óra. Földjének 2/3 rónaság, 1/3 hegyes; kiterjedése 1281 hold, mellyből beltelek 103 h., szántóföld 730 h., rét 241 h., legelő 207 hold; van ezenkivül vagy 200 hold erdeje is. Ebből urbériség 13 5/8 telek után 325 h., 110 h., rét, 80 h. legelő, többi majorság. Földje a rónaságon termékeny, a dombokon sovány. Lakja 240 görög, 220 romai kath., 5 ev., 70 zsidó. Lakosai renyhék, s az italt módnélkül szeretik. Határában az Ondava vizén kivül van még egy a hegyekből lefolyó árka, elegendő mészköve, melly háznagyságu kősziklákból a csicsvaaljai vár felé eső dombon jobbra-balra emelkedik. Birják Farkas István, gr. Barkóczy János, Raksányi, Horváth, s más kisebb birtokosok. G. kath. anya, r. kath. fiók egyház."
"Csicsvaalja, puszta, Zemplén vgyében, Szedlicske mellet, a tavarnai uradalomhoz tartozik s gr. Barkóczy János birja. Kiterjedése 500 hold. A vár alatt van az uraságnak gyümölcsös és veteményes tágas kertje, üvegházzal; 10 zsellérrel, kórházzal, egy kath. fiók-szentegyházzal, melly a vár északkeleti részén épen a hegy alatt az Ondava folyó partján fekszik, hol sept. 8-ikán nevezetes bucsu tartatik. A vár, melly kősziklás hegyre épült, s honnan Zemplén vidékeire felséges kilátás esik, már elpusztult, s csupán falai állnak fen, s egy roppant mélységű kőkut most is látható. E várat 1200 táján Csicsvay János lakta."
Zemplén vármegye monográfiája szerint "Telekháza, azelőtt Szedliczke. Ondavamenti tót kisközség, körjegyzőségi székhely, 110 házzal és 585 római katholikus vallású lakossal. Postája, távírója és vasúti állomása Varannó. Hajdan Csicsva várának tartozéka volt s annak sorsában osztozott, míglen a Barkóczyak lettek a földesurai. Most is a gróf Barkóczy-féle hitbizományhoz tartozik. 1663-ban a pestis látogatta meg, 1778-ban pedig földrengés okozott benne nagy kárt. Vannak itt mészkőbányák s a hitbizományi uradalomnak mészégető kemenczéi. Gör. kath. temploma 1778-ban épült, de egy évvel később a földrengés annyira megrongálta, hogy 1783-ban új templomot kellett építeni. Ide tartozik Csicsvaalja-puszta és a csicsvai várrom. E festői szép, vadregényes fekvésű várrom alatt van a Barkóczy család temetője és a szegények háza s kápolnája. Csicsva a XIV. században Nagy- és Közép-Csicsva néven két község volt, mely a csicsvai várbirtokosokat uralta. Herczeg Rasztislav ősi birtoka, melyet V. István 1270-ben Roland nádornak, a Rozgonyiak ősének adományozott. Vára 1440-ben épült. 1527-ben, a mikor Szapolyay István ostromolta, leégett s ekkor Drugeth István innen menekülni volt kénytelen. Ez alkalommal pusztultak itt el a vármegye régi írásai is. 1678-ban a vár ismét fennállott és 1684-ben Thököly ostromolta és foglalta el. 1703-ban a kuruczok foglalták el, kijavították és megerősítették, de 1711-ben a császáriak lerombolták. A XVII. és XVIII. században itt tartották a megyegyűléseket és itt őrizték és vezették át az ú. n. csicsvai-könyvet is, mely arról volt nevezetes, hogy ebbe iktatták annak a kornak hirhedt hazugságait, szerzőik neveivel együtt. Innen származik az a régi közmondás is, hogy a mikor valaki valami nagyot talált mondani, azt jegyezték meg rá, hogy „beleillik a csicsvai könyvbe”. Telekháza tájékán feküdt még a XV. században Vereskócz-, vagy Vreskócz-puszta. Ugyancsak itt fekhetett valahol Szőlőske, mely még a XVI. században is szerepel s melyet 1487-ben Lapispataki Miklós alispán a Rozgonyiaktól zálogba vesz. Némelyek szerint azonban ez a Szőlőske egy volna Szedliczkével, tehát a mai Telekházával. Ugyancsak a csicsvai vártartozékok között van említve a XV. században Krudin is, mely szintén itt, e tájon fekhetett s az akkori írásmód szerint Crudyn, Crodeyn és Krwden alakban kerül elő."
A trianoni békeszerződésig Zemplén vármegye Varannói járásához tartozott.
1910-ben 604, többségben szlovák lakosa volt, jelentős magyar kisebbséggel.
2001-ben 1280 lakosából 1257 szlovák volt.
2011-ben 1307 lakosából 1213 szlovák volt.

Borisz egyes forrásokban Borics magyar trónkövetelő. Születésének és halálának pontos körülményei nem ismertek. A feltételezések szerint 1113-ban vagy 1114-ben Kijevben született és 1154 körül valahol a magyar-bizánci határon halt meg egy kisebb fegyveres összecsapásban. Anyja Eufémia, Vlagyimir Monomah kijevi nagyfejedelem leánya, Könyves Kálmán második felesége. A magyar krónikák szerint Kálmán házasságtöréssel vádolta feleségét és eltaszította magától. Borisz magát Árpád-házi hercegnek tartotta, Kálmán azonban nem ismerte el őt fiának. Borisz nevét valószínűleg az 1015. július 24-én vértanúhalált szenvedett Szent Borisz után kapta, kinek kultuszát nagyapja, Vlagyimir Monomah előszeretettel ápolta.
Gyermekkoráról semmit nem tudunk, feltehetően Kijevben élt, ahol 1125-től anyjának testvére, I. (Nagy) Msztiszláv lett a nagyfejedelem. Borisz a magyar történelem egyik legmakacsabb és legelszántabb trónkövetelőjének bizonyult. Három magyar király – II. István, II. Béla és II. Géza – ellenében is megkísérelte megszerezni a magyar trónt és célja eléréséhez megpróbálta igénybe venni szinte valamennyi szomszédos uralkodó segítségét.
A róla szóló első híradás szerint 1130 körül Bizáncba, II. János (Ióannész) császár udvarába ment, hogy a magyar trón megszerzéséhez támogatást szerezzen. Borisz joggal számíthatott a császár támogatására, mert a magyar-bizánci kapcsolatok az 1127–29-es háború óta megromlottak. II. János valóban barátságosan fogadta, ennek jeleként egyik unokahúgát, Dukász-dinasztiából származó Anna Dukaina hercegnőt adta hozzá feleségül. Borisz Bizáncban egy oklevél tanúsága szerint magát királynak címezte és gyermekeinek is a Kalamanosz és Stephanos neveket adta, ezzel is kifejezve Árpád-házi származását. A kialakult dinasztikus kapcsolat ellenére a császár Borisz politikai terveihez nem adott segítséget, mert a bizánci udvar teljes figyelmét ekkor elsősorban a kisázsiai és itáliai események kötötték le és magának a bizánci császárságnak is ebben az időben trónviszályokkal kellett szembenéznie.
1131. március 1-jén meghalt II. István magyar király és Magyarországon ismét kiéleződtek a hatalmi ellentétek. A magyar főurak egy jelentős csoportja ellenségesen viszonyult a vak II. Béla uralmához, ezért Borisz úgy gondolta, hogy a magyar trón megszerzéséhez ismét kedvezőek számára a feltételek. Mivel II. János továbbra sem támogatta, III. Boleszláv lengyel uralkodó udvarába ment. 
Boleszláv minden támogatást megadott Borisznak a magyar korona megszerzéséhez. Ennek az a magyarázata, hogy a lengyel uralkodó németellenes szövetséget kívánt létrehozni Magyarországgal. A magyar–német kapcsolatok azonban ebben az időben jók voltak és Boleszláv ennek megváltozását remélte Borisz hatalomra juttatásával. A magyar főurak II. Béla uralmával elégedetlen része követséget küldött Lengyelországba, hogy Boriszt meghívja a magyar trónra. Nem ismert a Boriszt Magyarországon pártolók száma, de az 1131-es aradi események ellenére jelentős lehetett, Borisz valószínűleg ekkor állt legközelebb célja megvalósulásához. Végül az 1132. július 22-én a Sajó völgyében vívott csatában II. Béla magyar és osztrák serege súlyos vereséget mért III. Boleszláv és Borisz hadseregére. A magyar király még a csata előtt meggyilkoltatta a Borisz párti főurakat, így a trónkövetelő többé már nem veszélyeztette II. Béla uralmát. 1135 nyarán III. Lothár német-római császár követelésére III. Boleszláv is lemondott Borisz további támogatásáról.
A Sajó partján elszenvedett vereségtől 1145-ig nem szólnak Boriszról források. Valószínű, hogy ismételt fellépését a magyar–német viszony megromlása váltotta ki. Freisingi Ottó leírásából ismert, hogy ekkor II. Ulászló cseh király közvetítéssel III. Konrád segítségét kérte a magyar trón megszerzéséhez. III. Konrád szívesen látott volna a magyar trónon II. Géza helyett egy vazallus királyt, ezért megengedte Borisznak, hogy bajor és osztrák területen zsoldosokat toborozzon. Borisz fő támogatója II. Henrik bajor herceg és osztrák őrgróf volt. A toborzott fegyveresek 1146 áprilisában meglepetésszerűen betörtek az országba és elfoglalták Pozsony várát. A II. Géza és Belos bán vezette magyar hadsereg azonban visszafoglalta a várat és 1146. szeptember 11-én a Fischa menti csatában súlyos vereséget mért Borisz és Henrik seregére.
Borisz következő próbálkozása a második keresztes hadjárathoz kapcsolódik. A keresztes hadakat vezető III. Konrád német-római császár és VII. Lajos francia király egy-egy hadsereg élén, külön vonult át Magyarország területén. Borisz ezt jó alkalomnak tekintette, hogy észrevétlenül bejusson az országba. Az erre vonatkozó kérését Konrád és Lajos is elutasították, ezért francia urak segítségével elrejtőzött Lajos keresztesei között. II. Géza nagy jóindulattal fogadta a francia uralkodót, békét és barátságot kötött vele. VII. Lajos lett a keresztapja az ekkor született István hercegnek, a későbbi III. Istvánnak. A két uralkodó személyes kapcsolata vetette meg az alapjait a későbbi francia–magyar politikai együttműködésnek. A Képes krónika szerint Borisz jelenléte ezt a jó kapcsolatot veszélyeztette:
Végül a közjáték nem zavarta meg a két király barátságát. Lajos úgy ítélte meg, hogy Borisz – mint a bizánci császár rokona – még jó szolgálatot tehet neki, ezért magával vitte Bizáncba.
Bizáncba érkezésekor az európai katonai és politikai helyzet nem kedvezett Borisznak. 1148 végén létrejött a „két császár szövetsége”, Európát – a történelem során első ízben – néhány évre két nagy politikai–katonai szövetség osztotta ketté. Magyarország a Bizánccal és a Német-római Birodalommal ellentétes oldalon, a francia-normann szövetségében vett részt a konfliktusban. Az ellentétek Itália birtoklása körül keletkeztek, de a felek a döntést nem itt, hanem a mellékhadszíntereken próbálták döntésre vinni. Ilyen hadszíntérnek számított a bizánci fennhatóság alatt álló Szerbia, ahol a magyar király II. Uros szerb nagyzsupán lázadását támogatta. Az 1149-től 1155-ig tartó magyar–bizánci háborúban I. Mánuelnek nem volt célja a Magyar Királyság meghódítása, vagy alávetése, csak a birodalom balkáni határait kívánta biztosítani egy itáliai hadjárat esetére. Borisz részt vett a háborúban, de magyarországi hatalmi igényeinek eléréséhez semmilyen támogatást nem kapott. 1150-ben a Tara patak melletti csata után egy bizánci seregrész élén benyomult a Temesközbe és végigpusztította a vidéket, de II. Géza seregének megjelenésekor visszamenekült Mánuel táborába. A magyar történelemben ez volt az első eset, hogy egy trónkövetelő bizánci hadsereg élén tört be az országba. A magyar–bizánci háború végül 1155-ben békekötéssel zárult, röviddel előtte Borisz egy kisebb határmenti összecsapásban – Freisingi Ottó híradása szerint – „egy kunnak vagy szkítának nyilától találva megöletett”.

Újszomotor, (1899-ig "Zsalobina", ) község Szlovákiában az Eperjesi kerületben a Varannói járásban.
Varannótól 16 km-re északkeletre az Ondava bal fekszik.
Neve a szláv "zsali" (= part, kavics) vagy a ruszin "zsalivina" (= kivájás, árok) főnévből származik. Mai magyar neve tévedés eredménye, ugyanis a szlovák nevet a "zsaly" (= gyász, bánat) főnévből származtatták igazolandó Álmos vezér állítólagos zempléni sírját és a "szomorú tor" kifejezésre vonatkoztatták.
A települést 1451-ben említik először. A középkorban a homonnai uradalom része volt, a 16. századtól a Dravetzky, a Hadik-Barkóczi család és más nemesek birtoka. 1715-ben 12 háztartása volt, 6 ház pedig lakatlan volt. 1787-ben 60 házában 488 lakos élt. 1828-ban 62 háza és 473 lakosa volt. 1869-ben 612 volt a lakosok száma. Lakói mezőgazdasággal és erdei munkákkal foglalkoztak.
Vályi András szerint " ZSALOBINA. Tót falu Zemplén Várm. földes Ura Gr. Barkóczy Uraság, lakosai katolikusok, fekszik Domása, és Matyasócz között; határja dombos, fekete, és veres agyagos, földgye 3 nyomásbéli, búzát, és gabonát terem, erdeje van, szőleje nints, széna nélkűl szűkölködik; piatza Varannón van." 
Fényes Elek szerint " Zsalobina, Zemplén vm. tót f. ut. p. Homonnához 2 mfldnyire: 466 r. kath., 16 zsidó lak. Kath. paroch. templom. 844 h. szántófölddel. F. u. gr. Barkóczy, Bideskuthy." 
Zemplén vármegye monográfiája szerint "Újszomotor, azelőtt Zsalobina, a hasonnevű patak mellett fekvő tót kisközség 114 házzal és 655 róm. kath. vallású lakossal. Saját postája van, távírója és vasútja Varannó. Már 1451-ben a Drugethek birtoka s ekkor Zalabina néven van említve. 1551-ben Zent-Jánosy Lajost s 1562-ben Olchváry Györgyöt iktatják némely részeibe, a mikor Salobinának írják. Az 1598-iki összeírásban a homonnai urakon kívül még Szent-Jánosy Kristóf özvegye és Révay Gábor vannak birtokosaiként említve. 1658-ban a Barkóczyakat iktatják itt be s ekkor Zalobinya néven szerepelt, mikor pedig 1747-ben Draveczky László szerzi meg itt a maga részét, Zalubina alakban merül fel. Később a Barkóczyak mellett még a gróf Szirmay és a Bydeskuthy családok is földesurai s most a gróf Barkóczy-féle hitbizományhoz tartozik. 1778-ban földrengés volt e vidéken, mely az 1765-ben épült róm. kath. templomot is romba döntötte, de ezt ismét felépítették. Ide tartozik Czigánytelep és Behanócz-puszta, mely már a XV. században Behanoch és Byhanocz alakban községként van említve. A Drugethek birtoka volt; 1598-ban a Révayaknak is van benne részbirtokuk. Azután a Barkóczyaké lett. A XVIII. század elején már puszta és Zbehanócz néven említik." 
A trianoni békeszerződésig Zemplén vármegye Varannói járásához tartozott.
1910-ben 536, többségben szlovák lakosa volt, jelentős magyar kisebbséggel.
2001-ben 1280 lakosából 1257 szlovák volt.
2011-ben 802 lakosából 689 szlovák és 88 cigány volt.

Vehéc (szlovákul "Vechec") község Szlovákiában, az Eperjesi kerületben, a Varannói járásban.
Varannótól 4 km-re nyugatra, a Lomnica-patak partján fekszik.
A települést a német jog alapján alapították soltész általi betelepítéssel a 14. század első felében. 1327-ben említik először egy birtokvitával kapcsolatban, mint a Rozgonyi és a Nekcsey család birtokát. Következő említése 1399-ben történt, amikor Bebek Detre nádor megerősíti a Rozgonyiakat a község birtokában. A Rozgonyiak csicsvai uradalmához tartozott. A 15. század közepén a községnek mintegy 15 háztartása volt. 1519-től a Báthoryaké, később többek között a Sós, a Füzeséry, a Szentléleky családé. 1663-ben pestisjárvány pusztított. 
Vályi András szerint "VEHECZ. Tót falu Zemplén Várm. földes Urai több Urak, lakosai katolikusok, és orosz vallásúak, fekszik Porubkához nem meszsze, Gálszécs Városához másfél, Varannóhoz pedig 1/4 mértföldnyire; határja 3 nyomásbéli, zabot terem, gabonát pedig nagy munka után, erdeje elég van, bővelkedik kövekkel, piatza Varannón; van határjában egy kopasz hegy, melly Lisza Kamenának neveztetik, tetejében sok rakás kő mintegy szánt szándékkal van öszve hordva, mellyek egygy ölnyi magasságúak, hoszszas szélességűek, minden figurát mutatnak, alattok olly nagyságú lyukak vagynak, hogy azokban mélyen, és hoszszan bé lehet gyertyával menni, de a’ végére nem emlékeznek, hogy valaki bément vólna; a’ köz véllekedések szerént, valaha hegyi tolvajoknak barlangjok lehetett."
A község római katolikus temploma 1820-ben épült fel. 1831-ben lakói részt vettek a kolerajárványt követő parasztfelkelésben.
Fényes Elek szerint "Vehécz, tót falu, Zemplén vmegyében, Varanóhoz 3/4, ut. p. Eperjeshez 4 mfdnyire, 200 romai, 210 görög kath., 5 evang., 15 zsidó lak., kath. paroch. templommal. Határának 2/3 dombos helyeken, 1/3 lapályon terül el. Kiterjedése 2100 hold, mellynek fele fiatal tölgyes erdő, fele jobbára szántóföld, mert rétje csak a patak mentiben levő keskeny völgyben van. A lakosok 12 4/8 telek és 10 zsellér után birnak 300 hold szántóföldet, rét pótlékban 120 holdat; a többi majorsági birtok. Van 2 patakmalma is. Birtokosok Sós Klára, Füzésery János és Antal, Hunyor János, Vitéz, Szentléleky és Révész örökösök."
Zemplén vármegye monográfiája szerint "Vehécz, tót kisközség 138 házzal s 748, nagyobbára róm. kath. vallású lakossal. Saját postája van, távírója és vasúti állomása Varannó. A vehéczi Báncsy család fészke. Első birtokosául 1402-ben Rozgonyi Lászlót ismerjük. A Báncsy család osztályos társai: a Berzeviczy, Vilcsek, Vitéz, Schramb, Malonyay, Végessy, Hazuga és a Ghillányi családok birtokolják azután, de később a Révész, Kossuth, majd a Retteghy, Oroszy és Füzesséry családok. Most nagyobb birtokosa nincsen. A lakosok fogyasztási szövetkezetet tartanak fenn. 1663-ban itt is kitört a pestis. Róm. kath. temploma 1820-ban épült. 1831-ben Vehécz is részes volt a parasztlázadásban."
A 19. század végére a községben postahivatal, élelmiszer kereskedés működött és vasútállomása is volt. A trianoni békeszerződésig Zemplén vármegye Varannói járásához tartozott.
1910-ben 714, túlnyomórészt szlovák lakosa volt.
2001-ben 2123 lakosából 1818 szlovák és 295 cigány volt.
2011-ben 2725 lakosából 1803 szlovák és 703 cigány volt.

Zemplénmátyás, (1899-ig "Matyasócz", ) község Szlovákiában az Eperjesi kerületben a Varannói járásban.
Varannótól 13 km-re északkeletre az Ondava bal partján fekszik.
A szájhagyomány szerint a települést egy Mátyás nevű ember alapította, aki juhtenyésztéssel foglalkozott. Az alapítás idejét általában 1250 és 1330 közé teszik, mely valószínűleg soltész általi betelepítéssel történt. A falu nevét soltészáról egyben első bírájáról, Mátyásról kaphatta. Első írásos említése csak 1451-ben történt "Mathiasfalva" alakban a leleszi konvent oklevelében, melyben megerősíti a barkó-jeszenóci uradalomnak a Homonnai Drugeth család két ága közti birtokmegosztását. A 16. és 17. században a Drugeth család több birtokával együtt Mátyásfalva a Révay, a Barkóczy és más családok zálogbirtoka volt. 1600-ban 21 háztartása adózott, rajtuk kívül templom, plébánia és iskola is volt a településen. 1623-ban súlyos csapás érte, egy tűzvészben az egész falu leégett. A községben már alapítása óta volt egy fatemplom, mely a mai községi hivatal helyén állt és amelyet már 1437-től említenek. Amikor a 16. század második felében a Drugethek áttértek a református hitre a község is követte őket. A 17. század közepétől Mátyásfalván református lelkészség működött. 1730 körül lakói szintén reformátusok voltak. A község katolikus hitre való visszatérítése a Barkóczy családhoz fűződi, akik az egri püspökség segítségével 1749-ben újra alapították a katolikus plébániát. Katolikus templomát 1773-ban gróf Barkóczy Zsuzsanna építtette, aki 1768-ban iskolát is alapított itt. 1778-ban a falut földrengés sújtotta.
Vályi András szerint "MATYASÓCZ. Mattyasovce. Tót falu Zemplén Várm. földes Ura G. Barkóczy Uraság, lakosai katolikusok, fekszik Varannóhoz, és Zsalobinhoz közel, dombos határja három nyomásbéli, erdője van, szőleje nints, széna nélkűl szűkölködik, piatza Varannón van." 
Fényes Elek szerint "Matyasocz, tót falu, Zemplén vgyében, az Ondava mellett, 439 r., 57 g. kath., 11 zsidó lak. Kath. paroch. templom. 561 h. szántóföld. Erdő. F. u. gr. Forgách, Bideskuty. Ut. p. Eperjes." 
Zemplén vármegye monográfiája szerint "Zemplénmátyás, azelőtt Matyasócz, tót kisközség, 87 házzal és 435 róm. kath. vallású lakossal. Postája és távírója Tavarna, vasúti állomása Homonna. Már 1363-ban Mátyásvágása néven a Rozgonyiak birtoka. A homonnai uradalomhoz tartozott s az újabb korban a gróf Forgách, Barkóczy és a Bydeskuty családok voltak a földesurai. Most a gróf Barkóczy-féle hitbizományhoz tartozik. 1663-ban a pestis pusztította lakosait, 1778-ban pedig földrengés okozott sok kárt, mely a csak néhány évvel előbb épült római katholikus templomot is megrongálta. Ide tartozik Petrócz-puszta, mely alighanem az 1419-ben a Nagymihályi és a Tibai családok birtokaként említett Ujpetrócz falunak felel meg." 
A trianoni békeszerződésig Zemplén vármegye Varannói járásához tartozott. Az első világháborúban 8 helyi lakos esett el a harctéren. 1944. november 24-én a falu a harcokban leégett. Termelőszövetkezetét 1952-ben alapították. 1972-ben befejezték a kultúrház építését.
1910-ben 421, többségben szlovák lakosa volt, jelentős magyar kisebbséggel.
2001-ben 804 lakosából 648 szlovák és 152 cigány volt.
2011-ben 817 lakosából 749 szlovák és 43 cigány volt.

Történelmi tájnév a német "Meer" („tenger”) szó latinosított középkori változatából, tulajdonképpen „Tengermellék”. Főleg a 11-13. században, a Német-római Birodalomban használták az Adriai-tenger keleti partvidékének arra a hosszú szakaszára, amely az Isztriai-félszigetet és az egykori Dalmáciát (azaz a mai Horvátország tengerparti vidékeit) foglalta magában. Meránia hercegének címe az ezen területek feletti uralkodói jogokra vonatkozott. (A "Meránia" nevet tévesen a dél-tiroli Meran (olaszul "Merano") város nevéből is szokták eredeztetni.)
A Német-római Birodalom az adriai-tenger keleti partvidékéből valójában sohasem birtokolt többet, mint az Isztriai-félszigetet, amelyet a 11. századtól Meráni Őrgrófságnak "(Marca Meraniae)" neveztek. Ez császári hűbéradományként több egymást követő német-római birodalmi grófi család "(Reichsgraf)" birtokához tartozott. Dalmácia felett viszont az isztriai őrgrófok sohasem uralkodtak, mivel ez az ország a 12. század elejéig a horvát király birtoka volt, 1105-ben pedig Kálmán magyar király a Magyar Királyság területéhez csatolta. Kálmán király ezután a „Dalmácia hercege” címet adományozta öccsének, Álmosnak, hogy annak hatalomvágyát kielégítse. Álmos herceg azonban hamarosan haddal támadt Kálmán ellen, majd V. Henrik német-római császárhoz menekült segítségért. A segítség fejében Dalmácia birtokáról és a hercegi címéről a császár javára lemondott. 1108-ban a Magyarországra törő V. Henrik vereséget szenvedett Kálmántól, majd békét kötött vele. Az Álmostól kapott dalmáciai hercegi címet azonban megtartotta, és a meráni őrgrófoknak adományozta, azzal a szándékkal, hogy Dalmáciát e cím jogára hivatkozva előbb-utóbb a birodalma részévé tegye.
Az Isztria birtokával járó névleges hercegi címet császári adományként több egymást követő német főúri család is viselte. A 13. század első felében például az andechsi bajor grófok kapták meg így a legmagasabb feudális rangnak számító hercegi címet. Az „andechs-meráni hercegek” a kor egyik legnagyobb hatalmú családja lettek és a császári címre is pályáztak. A család kiterjedt házassági kapcsolatokat épített ki Európa uralkodóival, így például Gertrúd meráni hercegnő II. András magyar király felesége lett. 1248-ban az Andechs család örökös nélkül kihalt, bajorországi és isztriai birtokaikat a Wittelsbach bajor hercegi család örökölte, az Isztriai-félsziget pedig hamarosan velencei, illetve Habsburg kézre került.

Altostratus, lepelfelhő (nemzetközi jele: As). A felhő neve a latin "altus = magas "és a "stratus = réteg" szavak összevonásából ered. Szürkés, kékes felhőlepel, egyes esetekben csíkos, rostos réteg. Részben vagy egészen elborítja az eget. Általában 4000 és 8000 méter közötti magasságokban található, melegfront közeledését jelzi.
Altostratus kialakulhat a vastagodó cirrostratus-fátyolból "(Altostratus cirrostratomutatus)" és néha elvékonyodó esőrétegfelhőből "(Altostratus nimbostratomutatus)" is. Ha melegfront közeledik, az altostratus megvastagodik, ugyanakkor a barométer a légnyomás süllyedését mutatja.
Halmazállapota vegyes, amely esőcseppeket és hópelyheket is tartalmaz. Egyes részein átengedheti a Nap fényét, de a tárgyak nem adnak árnyékot, rajta keresztül nézve a Napkorong kontúrtalan lesz. Alsó részében a parányi vízcseppek száma elég nagy ahhoz, hogy a Nap és a Hold körvonalait elmossa, és ne lehessen nap- vagy holdudvart látni. Ebből a felhőből már hullhat csapadék. Beborítják a teljes eget egy terület fölött, melynek kiterjedése általában több száz négyzetkilométer is lehet. Habár az altostratus felhőkből nagyon kis csapadék hullik, gyakran jelzik a növekvő és valószínű csapadékot.

A Kőröshegyi völgyhíd viadukt az M7-es autópályán, Magyarország leghosszabb hídja. A Balaton déli partjával párhuzamosan, a Somogy megyei Zamárdi és Balatonszárszó között fut, Kőröshegy déli szomszédságában. 2007. augusztus 8-án adták át a forgalomnak.
Az M7-es autópálya Zamárdi–Balatonszárszó szakaszának nyomvonalkijelölése hosszú időt vett igénybe. A kiválasztott nyomvonalat – és annak részeként a völgyhíd megépítésének szükségességét – számos kritika érte, elsősorban magas költségei miatt; ennek elsődleges oka, hogy az engedélyeztetés jogszabályi háttere miatt a gazdaságossági szempontokat felülírták az önkormányzati érdekek. Maga a műtárgy ugyanakkor vitathatatlanul egyedülálló mérnöki alkotás, melynek építése során csúcstechnológiákat alkalmaztak.
Az M7-es autópálya Zamárdi–Balatonszárszó közötti szakaszának nyomvonalkijelölése már az 1970-es években is napirenden volt.
1991-ben az UVATERV Zrt. tanulmánytervet készített a lehetséges nyomvonalváltozatokra, mely 3 elvi változatot tartalmazott:
1996-ban az érintett lakosság elfogadta a kőröshegyi völgyhidas változatot, és a Közlekedési Felügyelet kiadta az engedélyt az autópálya-szakasz megépítésére, ezt azonban egy természetvédő szervezet megtámadta, az erdészeti hatóság pedig megtagadta az erdőművelési ág megváltoztatását (azaz az erdőirtást egy 3,5 km-es szakaszon). Ezek az eljárások 2000-ig nem zárultak le.
Az Állami Autópálya-kezelő Zrt. 1999-ben megvalósíthatósági vizsgálatot készíttetett az 1991-es tervek felülvizsgálatára, hogy a völgyhidas változathoz képest költségmegtakarítás legyen elérhető. A felkért szakértői csoport a legköltségesebb, alagutas változatot minősítette legcélszerűbbnek, de kidolgozott egy olyan alternatív nyomvonalváltozatot is, amely "„elkerülte Kőröshegy települést, a szükséges híd és az alagút hossza fele volt a völgyhídnak és 7-13 m magasan keresztezhető volt az a völgy, amelyet a völgyhidas változat 70-80 m magasan ível át. A szakértői tanulmány szerint ez a nyomvonal a lakossági elfogadottság és tájvédelem szempontjából jobb paraméterekkel rendelkezett a völgyhidas megoldásnál. 2000. szeptemberben megállapodás született az érintett önkormányzatok és a NIF Zrt. részéről arról, hogy a szakértői tanulmányban szereplő nyomvonal továbbfejlesztett változatának továbbtervezését támogatják. Megállapodtak abban is, hogy amennyiben ez ellehetetlenül, akkor a völgyhidas változatot kölcsönösen elfogadják. Kőröshegy Község Önkormányzat Képviselő-testülete a szakértők által kidolgozott nyomvonalat és annak továbbfejlesztett változatát nem tárgyalta meg, azokról elutasító határozatot nem hozott. 2001 elején Kőröshegy önkormányzata azt jelezte, hogy az új nyomvonalváltozat ellentétes a község 1996-ban elfogadott rendezési tervével, és a lakossággal csak a völgyhidas változatot egyeztették”".
2001 után a NIF Zrt. megbízásából már csak a völgyhidas és egy alagutas változat egyeztetése és tervezése zajlott, utóbbival kapcsolatban azonban számos tervezési, építési és üzemeltetési probléma merült fel, így azt elvetették, és a völgyhidas változatot nyújtották be engedélyezésre. A környezetvédelmi engedélyt 2002. április 8-án adta ki a Nyugat-Dunántúli Környezetvédelmi Felügyelőség. A teljes autópálya-szakasz építési engedélyét 2003 végén adták ki.
A nyomvonal kiválasztásáról és ezáltal a híd szükségességéről megoszlanak a vélemények. Fölöslegesnek nevezte a híd megépítését Vörös Attila, a BME Út- és Vasútépítési Tanszékének tudományos főmunkatársa és Kálnoki-Kiss Sándor volt közlekedési államtitkár-helyettes, míg a híd építését vezető Orosz Károly mérnök szerint a hagyományos, híd nélküli megoldás a híd költségének „nagyságrendileg a tizede lett volna”. Az Index információi szerint a területszerzés nehézségei is szerepet játszottak a nyomvonal kijelölésében.
Az Állami Számvevőszék 2008 nyarán adta ki a 2007-ben befejeződő autópálya-beruházások ellenőrzéséről szóló jelentését, melyben többek között az M7-es autópálya Zamárdi–Balatonszárszó szakaszát is vizsgálta a Kőröshegyi völgyhíddal. A jelentés – arra hivatkozva, hogy a 2000-ben kidolgozott alternatív nyomvonalváltozat úgy halt el, hogy az érintett önkormányzat képviselő-testülete meg sem tárgyalta – arra a következtetésre jutott, hogy "„a Kőröshegyi völgyhíd megépítésére vonatkozó döntés műszaki, gazdaságossági, természetvédelmi és településrendezési megalapozottsága mindezek alapján nem igazolt.”" A NIF Zrt. álláspontja szerint "„a nyomvonalat nem a gazdaságosság, hanem a környezetvédelmi, az önkormányzati és egyéb (hatósági, szakahatósági, kezelői) szempontok határozzák meg”;" konkrétabban "„a magyarországi nyomvonalas létesítmény engedélyezések jogszabályi háttere nem a hatékony közpénzfelhasználás, költségoptimalizálás követelményeit tartotta elsődlegesnek, ezért a Zamárdi–Balatonszárszó közötti szakasz végleges nyomvonal kiválasztásánál az önkormányzati érdekek érvényesültek”."
A híd engedélyezési terveit a Pont-TERV Zrt. készítette. A kiviteli tervek elkészítését felelős tervezőként a Hídépítő Zrt. (Wellner Péter, felszerkezeti tervek) és társtervezőként a Pont-TERV Zrt. (alépítmények, hídtartozékok) végezte.
2002-ben a Nemzeti Autópálya Rt. már lényegében lezárta a kivitelezési szerződést a Vegyépszer–Ganz Acélszerkezetek kettőssel az autópálya-szakasz és az acélszerkezetű híd megépítéséről, a szerződést azonban az országgyűlési választás után már nem írták alá. A Medgyessy-kormány megváltoztatta az eredeti elképzeléseket, és acél helyett vasbetonszerkezetű hídra írt ki pályázatot (ennek okaként az egyszerűbb karbantartás, a párhuzamosan folyó más hídépítések miatti kapacitáshiány, de a Ganz Acélszerkezetek kiszorítása is felmerült). A hidat végül a Hídépítő Zrt. és a Strabag Zrt. "Völgyhíd" nevű konzorciuma építhette, a kivitelezési szerződést 2004. május 7-én írták alá.
A híd és a pálya szerkezetét mindkét végéről indítva, egyszerre építették: különleges technikai érdekessége, hogy minden pillér kúszózsalus technológiával, toronydarus kiszolgálással, a felszerkezet pedig két támaszon átívelő, hosszirányban mozgatható acél segédhídszerkezeten függő zsaluzókocsikkal, szabadbetonozásos technológiával készült. A kivitelezés közben az építési idő lerövidítése érdekében technológiaváltás történt: a szabadbetonozás helyett az egyes elemeket a helyszínen előregyártották, majd a meglévő szerelőhíd segítségével emelték végleges helyükre. Ehhez a kiemelkedő műszaki alkotáshoz 18,5 kilométernyi cölöp, 26 340 köbméter vasbeton gerenda és 16 620 tonna betonacél kellett. A 16 pillér össztérfogata 15 330 köbméter.
A völgyhíd kivitelezési költsége összesen 51,175 milliárd forintot tett ki. A völgyhíddal együtt átadott teljes 14,2 kilométer hosszú autópálya-szakasz 76 milliárd forintba került, ami a fő híd mellett még egy 300 és egy 168 méteres kis völgyhidat is tartalmaz.
Az ÁSZ jelentése szerint "„Az M7 autópálya Zamárdi–Balatonszárszó és az M8 szakaszokon nemzetközileg elismert csúcstechnológiákat alkalmaztak, a Kőröshegyi völgyhíd és a Dunaújvárosi Duna-híd hosszúságát, a pillérek távolságát és magasságát tekintve egyedülálló szerkezeti alkotások.”"
A híd az M7-es autópálya Zamárdi–Balatonszárszó közötti részén fekszik. A 2×2 sávos hídon 110 kilométer/órás sebességkorlátozás van érvényben, és nincsenek leállósávok sem.
1872 méter hosszú, legmagasabb pontja a terepszinttől 88 méter, szélessége 23,80 m. Tizenhat pillére közül a legmagasabb 79,70 méter, s a legalacsonyabb is 17,70 méter, míg a pillérek közti legnagyobb távolság 120 méter. A hatalmas pillérek külső hossza 13 méter, szélessége 5,5 méter, valamint belseje üreges. Két pillérbe liftet is építettek, ezekre a hídvizsgálatok miatt van szükség.
A hídpályáról lefolyó csapadékvizet egy külön e célra készített tározóba vezetik, ahonnan tisztítás után kerül a Kőröshegyi-séd patakba, majd onnan a Balatonba.



Altocumulus, párnafelhő (nemzetközi jele: Ac). Középmagas szintű gomolyfelhő.
Legtöbbször szürke vagy fehér leplet vagy réteget alkot, amelyet szabályos elrendezésű gomolyok alkotnak, de előfordulhat, hogy egymással párhuzamos felhőbordákból áll. Alsó részük általában sötét, árnyékban van. Magassága általában 2500-4000 méter, gyakran hidegfront előtt látható.
Az "altocumulus"ok általában apró vízcseppekből állnak. Ebből az következik, hogy nagyobb elemei alig átlátszóak, és az elkülönülő elemek körvonala éles. Nagyon alacsony hőmérsékleten jégkristályok is kialakulhatnak benne. Ha a továbbiakban a cseppecskék elpárolognak, a felhő anyaga teljes egészében jéggé alakulhat, és nagyobb elemei elvesztik éles körvonalaikat. Az altocumulus felhők vékonyabb részein gyakran irizálást, vagyis a napkorong (esetleg holdkorong) körül szivárványszínű fényjelenséget figyelhetünk meg, amit az apró vízcseppecskéken megtörő fény hoz létre. A jelenség olyankor lép fel, amikor a felhő építőanyaga igen parányi és egynemű részecskékből áll.



Az Ourcq folyó Franciaország területén, a Marne jobb oldali mellékfolyója.
A folyó Aisne megyében ered, és Párizsnál Seine-et-Marne megyében torkollik be a Marne-ba. A hossza 86,5 km. Az "Ourcq-csatorna", amely részben a folyó nyomvonalán épült, Párizs egyik fontos víziútja.
services.sandre.eaufrance.fr

A által eredeti regisztrálásuk során kiválasztott szerkesztői nem megváltoztathatatlan. Kérésre az azonosító megváltoztatható úgy, hogy az adott felhasználó minden korábbi szerkesztése átkerül a választott új név alá. Kérésedet az átnevezni kívánt azonosítóról kell megtenned; névtelen kérések biztonsági okokból nem kerülnek teljesítésre.
Lásd még: az és az című oldalakat.
Jelenleg az 50 000-nél több szerkesztéssel rendelkező szerkesztők azonosítójának megváltoztatásához a kal való egyeztetés szükséges, és ennél több szerkesztéssel rendelkező szerkesztők átnevezése nem biztos, hogy teljesíthető. Átnevezés jelenleg csak eddig nem létező felhasználói névre lehetséges. Ha nagyon kevés szerkesztéssel rendelkezel, sokkal egyszerűbb egy új néven regisztrálnod.
Ez az oldal "csak a magyar Wikipédiában" indított kérések menetének leírására szolgál. 2014. szeptember 15. után az átnevezésekre csak globálisan van lehetőség, a helyi bürokratáknak nincsen a továbbiakban átnevezési joga. Az átnevezéseket ezután a vagy a tudják elvégezni.
Azonosítód megváltoztatása helyett lehetőség van a között megváltoztatni . Ennek eredményeként megváltozik „megjelenésed” a vitalapokon anélkül, hogy erőforrás-igényes változtatásokra lenne szükség az adatbázisban. Ilyen esetben azonban minden szerkesztésed továbbra is az eredeti azonosítódhoz fog kötődni.
Kérjünk, kövesd a pontosan a leírtakat, máskülönben kérésed nem biztos, hogy teljesül.
Ezekhez a kérésekhez előzetesen konzultálni kell a kal. Írj egy kérést a , hogy segítsenek!
A szerkesztői azonosító "elbirtoklásáról" akkor beszélünk, ha egy olyan névre szeretnéd változtatni az azonosítódat, ami már létezik, azaz szeretnéd megszerezni magadnak más azonosítóját.
Már regisztrált névre való átnevezéshez a következő feltételeket kell figyelembe venni:

Amikor regisztrálsz, hogy bejelentkezhess, szerkesztőnevet, azonosítót kell választanod. Ez az oldal néhány tanáccsal szolgál ehhez.
A szerkesztőneved minden, belépésed után véghezvitt szerkesztésedhez csatolódik. Ez részben
i okok miatt szükséges. Szerzői jogi szempontból is hasznos: ha valaki oly módon akarja felhasználni egy szerkesztő közreműködéseit, amely nem megengedett a elvei alapján, megkérdezheti őt a vitalapján.
"Lásd még:" . Az azonosító megváltoztatható, lásd: .
Több azonosító használata nem javasolt, hacsak nincs rá megfelelően nyomós indok. Lásd: .
A legjobb azonosító tipikusan vagy a szerkesztő , vagy gyakran használt internetes . Mindenkit kérünk, hogy olyan szerkesztőnevet válasszon, amely segít az enciklopédia készítésében. Ez olyan nevet jelent, amelyet viselve kényelmesen lehet szerkeszteni, és a többi szerkesztőt sem a közös együttműködésben, sem puszta látványával vagy tartalmával nem zavarja.
Ne feledjük, hogy egy ellentmondásos azonosító befolyásolhatja más szerkesztők megbízhatóságunkról és politikai nézeteinkről alkotott véleményét! Azt sem szabad elfelejteni, hogy a Wikipédia világméretű tudásbázis, úgyhogy kérünk mindenkit, hogy vigyázzon, nehogy olyan azonosítót válasszon, ami sértő lehet más kultúrák, vallási vagy etnikai csoportok képviselőire nézve.
A Wikipédia javasolja
szerkesztőnevek elkerülését.
Egy szerkesztő megítélésének hozzájárulása minőségén kell alapulni, nem pedig egy potenciálisan ellentmondásos azonosítóval kapcsolatos érzelmi reakción. Mindenki érdeke az ilyen nevek elkerülése. Kérünk mindenkit, legyen óvatos! Ne feledjük, hogy egy közösség részeként dolgozunk. Tartsuk tiszteletben más elképzeléseit, hiedelmeit, hogy ők is hasonlóan tegyenek.
A rendszer alapból nem enged regisztrálni olyan nevet, ami hasonlít már regisztrált névhez, de ha a már regisztrált név gazdája nem szerkeszt, vagy nem nagyon hasonlít a két név egymásra, akkor egy admin be tudja regisztrálni neked, amit szeretnél.
Kezdetben nagyon sok wikialapú projekt támogatta, hogy a szerkesztők a valódi nevüket használják azonosítóként (pl. ), abban a hiszemben, hogy ennek eredményeként nagyobb felelősségtudattal, konstruktív közreműködésekkel járulnak hozzá a fejlődéshez. A legtöbb wikipédista álnéven dolgozik, bár sokuk feltünteti valódi nevét a szerkesztői lapján. Előfordult, hogy egyes wikipédistákat a Wikipédián kívül zaklattak közreműködéseik vagy vandálelhárító tevékenységük miatt.
Kerüljük az élő és nemrég elhunyt hírességek nevének felvételét! Sok szerkesztő igen bomlasztónak találja őket, és kérheti a megváltoztatásukat. Egy hírességre utaló azonosító felvétele, majd a név valós viselőjének lejáratására alkalmas szerkesztések végrehajtása, a Nem megfelelő azonosítók szekcióban található ellenlépésekhez vezetnek.
Kivétel, ha a szerkesztő valós neve azonos egyes notórius vandálok neveivel (ilyen pl. az angol Wikipédián "Jake Remington", vagy "Cunio"). Ekkor nem javasolt a saját név használata, mivel könnyen összetéveszthetővé válik a vandálokkal (lásd alább).
A Wikipédia azonosítói megkülönböztetik a nagy- és kisbetűket, a szoftver azonban, egységességi okokból, minden szerkesztőnév regisztrálásánál nagy kezdőbetűt alkalmaz. Ez azt jelenti, hogy ha az alábbi szerkesztőnevet kérjük regisztrációkor: „saját név”, akkor a szerkesztői lap az alábbi módon jön létre: „Saját név”.
Amennyiben az azonosító egynél több nevet tartalmaz, és belső konzisztenciára törekszünk, kérünk, hogy regisztrációkor minden nevet kezdj nagybetűvel. Ez egybevág a kapitálisok használatának általános szabályaival: végeredményben az azonosítók is tulajdonnevek. Példák:
„Saját Név”, „Saját Középső Név”, és „Saját K. Név”.
A nem latin betűs karakterekből összeállított szerkesztői név a Wikipédiában nem tilos, és a globális fiókok (egyszerre sok Wikipédiában regisztrált fiókok) beüzemelése óta egyre gyakrabban fordulnak elő hasonló nevek a szerkesztések között. 
Minthogy azonban egy nevét megjegyezni, vitalapját a keresőben megkeresni, rá hivatkozni nehézkes volna, a huzamosabb ideig közreműködő, nem latin betűs azonosítóval bíró szerkesztőket meg lehet kérni, hogy aláírásukban helyezzenek el linket a vitalapjukra latin betűre átírt nevükkel (az átíráshoz itt találni segítséget: ), esetleg regisztrálják az átírt névformát is, és irányítsák át a szerkesztői lapjukra. 
A példabeli szerkesztő nevének átírt formája: "Urutora dai fukjó", ami már lényegesen barátibb. Aláírásban például alkalmazhatja így: 
Eredménye: .
A nem megfelelő azonosítók lehetnek világos, de rejtett nevek is. A Wikipédia "nem tűr meg" bizonyos azonosítókat, többek között az alábbiakat:
Akár fair, akár nem, az elfogadható és elfogadhatatlan azonosítók közötti határvonalat nem megalkotóik, hanem azok húzzák meg, akik nem megfelelőnek találják a szerkesztőnevet. Mindazáltal a fenti pontok közül a 2. pontban tárgyalt csak "potenciálisan" provokatív azonosítókkal kapcsolatban az a türelmi gyakorlat alakult ki, hogy csak abban az esetben foglalkozunk az azonosítóval, ha már van szerkesztése az illető szerkesztőnek, mert addig nem érdemes, ha nincs szerkesztése, se potenciálisan se gyakorlatilag nem képes provokálni. 
Az azonosítók elsődleges célja, hogy azonosítsa és megkülönböztesse a közreműködőket, ami megkönnyíti a kommunikációt és a nyilvántartást, ezért csak egy szerkesztő szerkeszthet ugyanarról az azonosítóról. Az azonosító nem lehet sértés vagy kinyilatkoztatás eszköze. Senkinek sincs kizárólagos előjoga egy bizonyos azonosítóhoz. Bár a színes, érdekes vagy kifejező nevek fokozzák a Wikipédia gyönyörét, nem szükségesek. Ide tartozhatnak legitim nevek vagy hosszú ideje használt internetes álnevek, amelyek félremagyarázhatók lehetnek.
Sablonok és feketemágia használata az aláírásban tiltott, mivel a fejlesztők szerint feleslegesen terhelik a szervereket. A sablonnal készített aláírások plusz terhelést jelentenek az oldal renderelésénél; valamint ha megváltozik az aláírás kódja, az összes vitalapot, amelyen szerepel újra kell cache-elnie a szervereknek.
A menüpontban választhatunk bármilyen, azonosítónktól teljesen független, de a szerkesztői laphoz kötődő, aláírásunkban használandó nevet. Alapvetően a fentebb vázolt szabályok alkalmazandók az aláírások esetében is. Az aláírás ne legyen félrevezető!
Az aláíráshoz kapcsolódó egyéb információkat érdemes elolvasni a című irányelvben.
Amennyiben többen panaszkodnak egy szerkesztői név ellen (nyilvános , vitalapokon vagy az ), megkérhető a szerkesztő . Válasz hiánya vagy a kérés megtagadása esetén az megfontolhatják az azonosító irányelvek szerinti blokkolását.
Az együttműködésre hajlandó szerkesztők számára elegendő egy figyelmeztetés a szabályzatról a vitalapjukon. Javasolt az önálló névváltoztatás (): a külföldiek és/vagy más korosztályhoz tartozók önkéntelenül is hibázhatnak a névválasztáskor, és az azonnali blokkolás vagy az adminisztrátorok üzenőfalán való listázás elrémítheti a jóhiszemű új szerkesztőket. Technikailag sem célszerű az azonnali blokkolás: a blokkolt azonosítók továbbra is a rendszerben (pl. laptörténetekben) maradnak, míg átnevezés esetén megszűnnek (a felhasználóátnevezési napló, valamint a vitalapokon és közösségi lapokon tett aláírások kivételével).
Ahol a változást ki kell kényszeríteni, először megvitatásra kerül a probléma. Ez történhet:
Aktív szerkesztőnél a vita felett álló esetekben, a döntés egy-két napon belül megszülethet. A vitatottabb esetekben, amikor a szerkesztő kevésbé aktív, egy hét megfelelőbbnek tűnik. Az igen ellentmondásos esetekben vagy a Wikipédiát már elhagyott szerkesztők esetében a vita akár egy hónapig is elhúzódhat.
A megfelelő hosszúságú vitaidő letelte után egy adminisztrátor ítélkezhet a kérdéses névről. Csak akkor szabad cselekednie, ha úgy ítéli meg, hogy ra sikerült jutni abban, hogy az adott név nem megfelelő. Ekkor a nem megfelelő azonosító blokkolásra kerül, lásd a .
Ahol a nem megfelelő vagy ennek a határán mozgó azonosítóhoz vandalizmus kapcsolódik, a szerkesztőnevet azonnal örökös blokkal sújthatják, lásd a .
A legitim szerkesztők lejáratására használt azonosítókat azonnali blokk sújtja. Indokolt esetben ezen szerkesztők IP-címét automatikus blokk alatt lehet tartani.
A Wikimédia-wikikről a regisztrációkat nem lehet kitörölni. Azok az azonosítók, amelyekhez közreműködések társulnak, nem törölhetők, mivel azt egy másik szerkesztő újra létrehozhatná, majd magának követelhetné a hozzá tartozó szerkesztéseket. A szerkesztések teljes eltávolítása sem lehetséges, csak átalakításuk, a Wikipédia licencének megsértése nélkül.
Ha egy szerkesztői azonosító létrehozása után - főleg, ha valódi nevünket adtuk meg - mégis amellett döntenénk, hogy névtelenségbe szeretnénk vonulni, kérhetjük azonosítónk megváltoztatását. Ez a oldalon lehetséges. Ha ez megtörténik, minden eddigi közreműködés az új azonosítóhoz rendelve jelenik meg.
Kérhetjük a szerkesztői lapunk törlését, lásd .
A vitalapokon és közösségi lapokon az átnevezés előtt elhelyezett aláírások nem fognak alkalmazkodni a névváltoztatáshoz, így kézileg kell átalakítani őket az érintett lapokon. Ha nagyon szeretnénk megszabadulni régi azonosítónktól, kérhetjük más szerkesztők (botok) segítségét. A régi aláírások fellelésének legegyszerűbb módja a "Mi hivatkozik erre" eszközre kattintani a szerkesztői lapon. A azonban nem lehetséges a régi aláírások eltávolítása.

Vlagyimir Vlagyimirovics Majakovszkij (; Bagdadi, 1893. július 19. – Moszkva, 1930. április 14.) orosz-szovjet költő, drámaíró, az orosz futurizmus egyik megalapítója.
Majakovszkij Grúziában szolgáló orosz erdész fia volt. A szülői házban tanulta meg a betűvetést, s a kutaiszi gimnáziumban kezdte meg iskolai tanulmányait. Apja korán elhunyt, s az özvegy anya gyermekeivel Moszkvába költözött. A költő itt folytatta az iskolát.
Az 1905-ös forradalom alatt a tüntetők soraiban menetelt már.
15 évesen egy kerületi bolsevik szervezetben beírták a párttagok közé. Egy évig volt a szervezet tagja. A rendőrség többször letartóztatta, az 1909. év második felét a Butirka börtön magánzárkájában tölti, ahol mint önéletrajzában írta, „háromévi elmélet és gyakorlat után rávetettem magam a szépirodalomra”. Szabadulásakor úgy vélte, hogy az illegalitásban nem tanulhat tovább, ezért kilépett a pártból.
A következő évben bejutott a moszkvai képzőművészeti intézet festészeti szakára, ahol költői tehetségét diáktársa, Burljuk fedezte fel, aki lelkes híve volt az akadémikus ízléssel szembeforduló kubo-futurista mozgalomnak.Első versei 1912-ben jelentek meg, ugyanabban az esztendőben két társával közösen "Poscsocsina obscsesztvennomu vkuszu" (Pofonütjük a közízlést) című kiáltványt és versgyűjteményt tettek közzé. Majakovszkij lelkes agitátora lett a futurista mozgalomnak, verseiben és cikkeiben a polgári erkölcsöt és az irodalmi élet tekintélyét támadta. Társaival bejárta Oroszország városait, viharos hangulatú előadóesteken szavalták a kiadók által visszautasított verseiket. Két évig folytatta tanulmányait. A főiskoláról azonban elbocsátották a futurizmus követőit, így Majakovszkijnak is távoznia kellett.
Ezután először plakátkészítőként és karikaturistaként dolgozott, majd irodalommal kezdett el foglalkozni. Bohém fellépéssel kezdte irodalmi pályafutását, a ROSZTA kirakataiban jelentek megbotránkoztató plakátjai, melyeknek célja a polgárpukkasztás, és meghökkentés volt, csakúgy mint bökverseinek.
Az októberi forradalmat a maga ügyének is tekintette, és fáradhatatlanul harcolt az újért, politikában és művészetben egyaránt. 1919-21 között az orosz távíróügynökség részére mintegy 3000 plakátot rajzolt, amelyeket aktuális témájú saját szövegeivel, a híres Roszta ablakokban tettek közszemlére. Majakovszkij szövegei alapján forgatták az első szovjet filmeket, némelyikben a főszerepet is ő játszotta.
Moszkvában ismerte meg 22 éves korában Lilja Briket, a nihilista-feminista harcosan házasságellenes nőt, aki Oszip Brik (Majakovszkij kiadója) felesége volt.
1922-30 között hét ízben utazott külföldre, bejárta Nyugat-Európát, az Egyesült Államok és Mexikó városait, haladó művészekkel és írókkal, például Picassóval, Aragonnal, Diego Riverával találkozott.
Utolsó éveiben a NEP részéről támadások érték, valamint a magány kudarcai is kísérték. Vlagyimir Majakovszkij 1930. április 14-én lett öngyilkos moszkvai lakásán – 36 esztendős korában.
„Halálomért senkit se okoljanak, és kérem, hagyják a pletykákat. A megboldogult az ilyesmit szörnyen nem szerette.” – írta búcsúlevelében.
Úgy ismerték, mint a legnagyobb kommunista költőt, pedig soha nem volt tagja a Kommunista Pártnak.
Az orosz kubo-futurista csoport tagjai, az orosz avantgárd nagy alakjai 1913-ban adták ki a Pofonütjük a közízlést című gyűjteményüket, melynek előszava a kubo-futuristák manifesztuma, a mozgalom céljainak megfogalmazása. Burljuk tört utat a csoport többi tagjának, ő tette őket „költővé”, szellemi mesterüket a tanítványok mind hamar felülmúlták.
New York-i látogatásakor portrét készített róla Gellért Hugó magyar származású festőművész.

A Slashdot-hatás akkor lép fel, ha egy nagy forgalmú weboldalon kiemelt helyen megjelenő, kisebb oldalra mutató linkre hirtelen annyian kattintanak rá, hogy a kisebb oldal nem tud megbirkózni a forgalommal, és ideiglenesen elérhetetlenné válik. Az elnevezés a Slashdot népszerű technológiai híroldalra utal: a Slashdot új híreiben belinkelt oldalak gyakran néhány óra múlva már elérhetetlenek. Vagy az infrastruktúrájuk nem elég a megnövekedett forgalom kiszolgálásához, vagy egyszerűen kifut a weboldal üzemeltetője a havidíjban foglalt adatforgalmi keretből, és a weboldal így vagy úgy elérhetetlenné válik.
Kevés pontos adat ismert, de becslések szerint a Slashdot által generált forgalom néhány percenként száz és néhány ezer oldalletöltés között mozog. A forgalom általában akkor a legnagyobb, amikor a cikk a Slashdot nyitólapjának tetején van, és fokozatosan csökken, ahogy újabb hírek előzik meg; de magas marad mindaddig, amíg a hír a kezdőlapon van (ami általában 12-18 órán át tart, de néha sokkal tovább is, ha az adott hír elég nagy érdeklődést kelt). 
Egyesek szerint a Slashdot ezen hatása csökkenőben van.

A referer a számítógépes hálózatoknál a HTTP protokoll egyik fejléce, amelybe a weboldalt lekérő böngésző azt az URL-t írja, ahonnan az oldalra hivatkoztak. Például ha a felhasználó egy linkre kattint, a böngésző elküldi az új oldalnak a linket tartalmazó oldal címét; ha egy weboldal egy képet tartalmaz egy IMG HTML elem segítségével, a kép letöltésekor a böngésző a weboldalt adja meg hivatkozónak. A referer a látogatottsági statisztikák fontos eleme, segítségével meg lehet tudni, hogy honnan érkezik a legtöbb látogató egy weboldalra, illetve milyen útvonalat követnek az oldalon belül; emellett a jogosulatlan lekérések (mint például a hotlinkelés) és a hamisított lekérések kiszűrésére is használják.
A "referer" az angol "referrer" („hivatkozó”) szó egyik gyakran előforduló hibás írásmódja; olyan gyakori, hogy a HTTP szabványba is így került be, és ezáltal a számítástechnikában hivatalossá vált.
Egyes böngészőkben, illetve egyes tűzfalak segítségével le lehet tiltani vagy meg lehet változtatni a referert, ezt referer spoofingnak hívják. Néha úgy próbálják egy oldal látogatottságát vagy keresőbeli helyezését javítani, hogy mesterségesen kreálnak más oldalakon látogatásokat, és refererként a reklámozandó oldalt adják meg; ez a referer spam.

A számítógép-hálózat egy olyan speciális rendszer, amely a számítógépek egymás közötti kommunikációját biztosítja. A számítógép-hálózat lehet fix (kábelalapú, állandó) vagy ideiglenes (mint például a modemen vagy null modemen keresztüli kapcsolat). A vezeték nélküli internet általában vagy a cellás (mobil) szolgáltatásra vagy a wifi megoldásra épül.
A számológépek és a korai számítógépek közötti utasítások továbbítását kezdetben maguk az emberek végezték. 1940 szeptemberében George Stibitz telexgépet használt arra, hogy a „Model K” nevű gépével kapcsolatos problémákkal összefüggő utasításokat küldjön a New Hampshire-ben lévő Dartmouth College-ból a New Yorkban üzemelő Complex Number Calculator nevű gépéhez, illetve az eredményeket hasonló módon kapta vissza. A számítógépek kimeneti perifériáinak (telexgépek) összekapcsolását először 1962-ben, az "Advanced Research Projects Agency" ARPA keretében végezte el J. C. R. Licklider az általa kidologozott „Intergalactic Computer Network” nevű hálózati koncepció alapján. A kutatók 1964-ben Dartmouthban kifejlesztették az időosztásos rendszert, ami lehetővé tette egy nagy számítógép szolgáltatásainak nagyszámú felhasználó közötti megosztását. Még ugyanebben az évben, az MIT, valamint a General Electric és Bell Labs fejlesztőiből álló csoport egy számítógépével (a DEC PDP–8-as) megvalósította egy telefonközpont vezérlését.
Paul Baran 1968-ban tett javaslatot egy olyan hálózati rendszerre, amelyben adatcsomagokat, ún. "datagram"okat továbbítottak. Ez a rendszer lett az alapja a csomagkapcsolt számítógépes hálózatoknak. 1969-ben a University of California (Los Angeles), az SRI (Stanford), a University of California (Santa Barbara) és a University of Utah kialakították a gépeik összekapcsolásával az ARPANET hálózatot, amely még 50 kbit/s hurok használatával működött. 
A hálózatok és a technológiák fejlődése, a különféle összeköttetési lehetőségek bővülése, a számítógépek egymással és egymáson keresztüli kapcsolatai iránti igények növekedése ösztönözte az iparág egyes területeinek fejlesztéseit és fejlődését (hardver, szoftver, perifériák). Ez a fejlődés abban tükröződik ma, hogy ugrásszerűen megnőtt a hálózatot használók száma, mind az üzleti területeken, mind pedig az otthoni alkalmazásoknál, és napi gyakorlattá válik a hálózati szolgáltatások növekvő méretű használata.
A számítógépes hálózatoknál használt technológiáknak két típusa van: az adatszórásos hálózatok és a pont-pont hálózatok.
Az adatszórásos hálózatok (broadcasting) egyetlen kommunikációs csatornával rendelkeznek, amelyet a hálózatra csatlakozó összes gép közösen használ. Ez a gyakorlatban azt jelenti, ha a gazdagép "(host)" egy rövid üzenetet küld, akkor azt a hálózat összes gépe megkapja. Ezeket a rövid üzeneteket a használt protokolltól függően csomagnak (packet), keretnek (frame) vagy cellának (cell) nevezik. A feladót és a címzettet a rövid üzeneten belüli "címmező"ben lehet azonosítani. Ha egy gazdagép kap egy ilyen üzenetet, akkor megnézi a címmezőt. Ha az üzenet nem neki szól, akkor nem tesz vele semmit, ellenkező esetben viszont feldolgozza.
Az adatszóró rendszerek általában lehetővé teszik, hogy a címmező speciális beállításával az adott üzenetet minden gép megkapja és feldolgozza, ez az adatszóró "(broadcasting)" működési mód. Egyes rendszerek megengedik, hogy a hálózati gépek egy bizonyos csoportja kapja csak meg az üzenetet. Ez az üzemmód a többesküldés "(multicasting)." A gazdagépek „előfizethetnek” bizonyos címcsoportokra, de akár az összes címcsoportra is. Azok, akik nem „fizettek elő” egy címcsoportra, azok hiába kapják meg az üzenetet, az számukra olyan, mintha nem nekik szólna.
A multicasting mód használata esetében a címmező n bitjéből 1-et fenntartunk az üzemmód jelzésére, n-1 bit pedig a csoport(ok) címzésére használható.
A pont-pont hálózatok (point-to-point network) sok olyan kapcsolatból állnak, amelyek géppárokat kötnek össze. Ez azt jelenti, hogy egy üzenet továbbítása egy, esetleg több csomóponton keresztül történik, és lehetséges, hogy egynél több lehetséges úton is eljuthat egy üzenet a céljához. Ezekben a hálózatokban az útvonal optimális megválasztása alapvető fontosságú. Ezt a hálózati technológiát nevezik még egyesküldésnek "(unicasting)" is.
A hálózatok másik lehetséges osztályzási szempontja a méretük. A következő táblázat a méretük szerint osztályozza a hálózatokat:
A hálózatok összekapcsolásával létrejött hálózatot összekapcsolt (internetwork)
Pont-pont összeköttetés
Üzenetszórásos topológia
A számítógépes hálózatok számtalan adatátviteli/hálózati protokollt használnak, az átvitel, a hálózat, az átviteli közeg, a feladat, a gép architektúrájának függvényében. A leggyakrabban használt, és legismertebb protokollok (a teljesség igénye nélkül) a következők:
A használt protokollok listáját lásd itt: Hálózati protokollok.
Szabványok: IEEE 802.
Az adatátviteli/hálózati protokollokat a megvalósított szolgáltatásaik alapján "'réteg"ekbe csoportosították. Minden réteg a saját szolgáltatásai megvalósításánál csak az alatta lévő réteg nyújtotta szolgáltatásokra támaszkodhat. A rétegek által nyújtott szolgáltatásokat először az ISO/OSI (az OSI a Open System Interconnection, a nyílt rendszerek összekapcsolása rövidítése) szabvány modellje határozta meg, és a réteg fogalmát is itt vezették be.
Az ADÓ és a VEVŐ közti összeköttetés megteremtésére ki kell alakítani azt az útvonalat, amelyeknek részei kapcsolóközpontokon keresztül vannak összekötve.
Első lépésben fizikai kapcsolat létesül az ADÓ és a VEVŐ között, ami az összeköttetés idejére áll fenn. Az összeköttetésen keresztül megvalósul az átvitel, majd annak befejeztével a kapcsolat lebomlik.
A vonalkapcsolás esetén a rendelkezésre álló sávszélességet csak akkor tudjuk kihasználni, ha az információátvitel folyamatos. (a folyamat a távbeszélő technikában: hívás)
Az információátvitelt meg kell előznie a híváskérés hatására létrejövő összeköttetés. Előnye az, hogy ténylegesen fizikai összeköttetést hozunk létre. Ezek után a két állomás úgy képes kommunikálni, mintha pont-pont összeköttetés valósult volna meg közöttük. Mielőtt az adatátvitel megkezdődne, a hívójelnek egészen a hívott pontig kell eljutnia, majd onnan egy nyugtának kell visszaérkeznie. A vonalkapcsolás a szükséges sávszélességet statikusan előre lefoglalja.
Ilyenkor nincs előre kiépített út az ADÓ és a VEVŐ között. Az ADÓ az elküldendő adatblokkját elküldi az első IMP-nek (Interface Message Processor), az pedig továbbküldi a következőnek, egészen a VEVŐ hoszthoz kapcsolódó IMP-ig. az ilyen hálózatok a tárol és továbbít (store and forward) hálózatok. Az üzenetkapcsolás esetére nincs az adatblokk méretére korlátozás, ami nagy tárolókapacitású fogadó és továbbító IMP-ket igényel a teljes átviteli szakasz csomópontjain.
Másik hátránya, hogy egy nagy üzenet akár percekre lefoglalhatja a közreműködő IMP-ket és a köztük lévő átviteli csatornát.
Az átviendő adatblokkok méretét korlátozzuk, és csomagokká bontjuk. A csomagkapcsolás az igényekhez mérten a szükséges sávszélességet hol lefoglalja, hol pedig felszabadítja.
A csomagkapcsolás nagyon hatékonyan képes a vonalak kihasználására, mivel adott két pont között összeköttetést több irányból érkező és továbbhaladó csomag is használja. Csomagkapcsoláskor a csomagok sorrendje megváltozhat, és a sorrendhelyes összerakásukról is gondoskodni kell (hátrány).

A fantasztikus irodalom része, ideális államberendezkedést ábrázol regényes formában. Különösen a 17–18. században volt divatos. 
Legjelentősebb előzményei: 
Közvetlen mintái a reneszánsz utópiák, illetve politikai művek:
Legtöbbször társadalmi utópia. Az író saját államának szatirikus képét rajzolja meg. Sok közöttük utazási regény, robinzonád vagy pedagógiai regény. Gyakran kapcsolódik a kulcsregényhez. Közös jellemzőjük a moralizáló hangnem. Napjainkban a science fictionnel együtt jelenik meg.
Nevezetes államregények: 
A legismertebb és egyben első magyar államregény:

Hraskó Péter (Gyula, 1933. február 20.) fizikus, nyugalmazott egyetemi tanár. Számos tankönyv és tudománynépszerűsítő írás szerzője, közkedvelt előadó, a relativitáselmélet és az energiamegmaradás témakörök szakértője, a Szkeptikus Társaság tagja.
A Pécsi Tudományegyetemen tanított, a Fizikai Intézet Elméleti Fizika Tanszékén. "Relativitáselmélet" című könyvét több magyar egyetemen tankönyvként használják.
Nős, felesége Dr. Glausch Anna Mária gyermekorvos, gyermekeik Hraskó Gábor biológus, informatikai tanácsadó és Hraskó András matematikatanár. Négy unokája van.

Sir Thomas Sean Connery (Edinburgh, 1930. augusztus 25. –) Oscar-díjas skót színész. Connery kis szerepeket játszott különböző tv- és mozifilmekben, mielőtt megkapta volna azt a szerepet, amivel üstökösként felívelő színészi pályafutása elkezdődött. Egy alacsony költségvetésű brit film, a Dr. No elindította a filmtörténet egyik leghosszabb sorozatát. Connery James Bondként szerepelt az Oroszországból szeretettel, a Goldfinger, a Tűzgolyó, a Csak kétszer élsz, a Gyémántok az örökkévalóságnak és a nem hivatalos Soha ne mondd, hogy soha című epizódokban.
Thomas Sean Connery a skóciai Edinburgh-ban született egy szegény munkáscsalád gyermekeként. Apja teherautósofőr, édesanyja pedig takarítónő volt. A család anyagi helyzete miatt félbe kellett szakítania az általános iskolát, hogy dolgozhasson. Segédmunkásként, életmentőként és aktmodellként vállalt munkát, majd csatlakozott a Királyi Haditengerészethez, ahonnan azonban gyomorfekélye miatt leszerelték. Fiatalkora óta aktívan sportolt: az 1950-es "Mr. Universe" versenyen szülőhazája színeiben bronzérmet nyert, és amikor a South Pacific című musicalben megkapta első színpadi szerepét, még profi labdarúgóként képzelte el jövőjét. Később azonban, amikor meghívást kapott a Manchester United ificsapatába, már viszonylagos színházi tapasztalattal a háta mögött mondott nemet az ajánlatra. Ettől kezdve minden szabadidejét a könyvtárakban és a színházak környékén töltötte, és egyre jelentősebb szerepekben tűnt fel. Az 1950-es évek közepén kapta első televíziós szerepeit, majd az MGM-mel írt alá szerződést és több filmben, ("Hell Drivers", "Tigris akció", "Az időzár") epizódszerepben tűnt fel. Első jelentősebb szerepét a Lana Turner főszereplésével készült "(Another Time, Another Place)" (1958) című moziban kapta.
Connery jókedvűen lubickolt a mellékszerepekben, azonban 1962-ben nagyot fordult a sorsa, mivel sok neves színész közül őt választották Ian Fleming nevezetes figurájának, James Bondnak a megformálására, a Dr. No (1962) című filmben. Connery hihetetlenül nagy nemzetközi sikert aratott a 007-es szerepében, s majd egy évtizeden át a nézők őt azonosították az ügynök figurájával. Az következő években további öt alkalommal öltötte magára James Bond fekete öltönyét: Oroszországból szeretettel (1963), Goldfinger (1964), Tűzgolyó (1965), Csak kétszer élsz (1967), Gyémántok az örökkévalóságnak (1971). A színész azonban egy idő után megunta a világhírt hozó imázsát és ki akart törni a sablonok keretei közül, ezért különféle műfajú filmekben vállalt szerepet, melyek közül talán a legkiemelkedőbb a Sidney Lumet által rendezett A domb (1965) című filmdráma. A film Ray Rigby azonos című nagy sikert arató könyvének történetét dolgozza fel.
A hetvenes évek eleje viszonylag csendesen telt el a színész számára, ez alól csak az utolsó James Bond filmje a kivétel, majd három évvel később ígéretes szerepben, a Gyilkosság az Orient expresszen (1974) című Agatha Christie - krimi filmadaptációjában volt látható. Ezután a Zardoz című sci-fi következett, majd egy évre rá Michael Caine partnereként tűnt fel az Aki király akart lenni (1975) című kalandfilmben. 1976-ban a Robin és Marien című középkorban játszódó romantikus filmben és a kor színészsztárjait felvonultató, A híd túl messze van című háborús eposzban látta magát a vásznon. Az évtized végén A nagy vonatrablás (1979) című krimivel folytatta sikereit, majd a Meteorral (1979) a katasztrófafilmek műfajába tett kitérőt.
Az öregedés magával hozta a karakterszerepeket is, melyekben Connery szintén otthon érezte magát. 1981-ben Peter Hyams Gyilkos bolygó című filmjében játszott főszerepet, majd korábbi kijelentése ellenére, miszerint nem bújik többé a 007-es ügynök szerepébe megváltozott és 1983-ban a Sohase mondd, hogy soha című moziban még utoljára magára öltötte a nyugdíj előtt álló Bond öltönyét, hogy meghódítsa a szépséges Kim Basingert és legyőzze a főgonoszt, akit Klaus Maria Brandauer alakított. Ez a film is bebizonyította, hogy az évek múltával Connery egyre jobb színész lett, gyérülő haja és szaporodó ráncai csak előnyére váltak. 1985-ben feltűnt a Hegylakó című, azóta már igazi kultuszfilmnek számító moziban Christopher Lambert partnereként, majd ezt követően a világhírű irodalmi regény filmadaptációjában, A rózsa neve (1986) című filmben játszotta a főszerepet. Connery ezen alakításáért kapott először rangos kitüntetést pályafutása során, hiszen a "Brit Filmakadémia" a legjobb férfi színésznek járó BAFTA-díjjal jutalmazta. 1987-ben Brian De Palma kérte fel egy szerepre, az éppen akkor készülő nagyszabású maffiafilmjébe. A szesztilalom idején játszódó Aki legyőzte Al Caponét című filmben egy rutinos ír zsarut formált meg aki segít a rendőrség új vezetőjének, a fiatal "Eliot Ness"nek (Kevin Costner), elkapni a hírhedt chicagói bandavezért, "Al Caponét" (Robert De Niro). Alakításáért elnyerte a legjobb férfi mellékszereplőnek járó Oscar-díjat és Golden Globe-díjat. Steven Spielberg 1989-ben neki szánta az Indiana Jones harmadik részében a főhős bogaras, szeretetreméltó, szintén régész apjának szerepét, melyet szintén sikeresen személyesített meg.
Conneryt azonban nem kerülték el a főszerepek sem, hiszen a kilencvenes évek elején olyan filmekben volt első számú személy, mint az Oroszország ház könyvkiadója, vagy a Vadászat a Vörös Októberre orosz tengeralattjáró parancsnoka. A Robin Hood, a tolvajok fejedelme című film végső jelenetében is feltűnik néhány másodpercre, azonban ezért is jelentős összeget zsebelt be. Újfent látható volt a nagy sikerű Hegylakó című film folytatásában, mely A hegylakó visszatér címmel jelent meg, majd rá egy évre a Medicine Man című kalandfilmben játszotta a címszereplőt. Ezután két krimiben is játszott; Gyilkos nap (1993) és Egy igaz ügy (1995). "Arthúr király" megformálója volt Az első lovag (1995) című kalandfilmben, melyben Richard Gere és Julia Ormond voltak a partnerei. A Sárkányszívben (1996) pedig igen nagy örömét lelte, ugyanis nemcsak ő kölcsönözte a hangját "Dracónak", az animációs sárkánynak, hanem az animátorok Connery arcvonásaival is felruházták a figurát. Szintén ebben az évben szerepelt a hatalmas sikert arató, A szikla című akciófilmben, melyben Nicolas Cage és Ed Harris voltak a partnerei. 1998-ban a Briliáns csapda című krimiben Catherine Zeta-Jones tolvajtársát alakította és ugyanebben az esztendőben szerepelt még a Bosszúállók című brit fantáziafilmben is, melyet a kritikusok az év legrosszabb filmjének kiáltottak ki.
A Fedezd fel Forrestert! (2000) című filmben Connery igazi, korához illő figurát alakít, egy idős, visszavonult írót és alakításából is kiderül, mennyire élvezte a figurát. E filmje után egy kisebb szünet következett, de a színész eközben sem tétlenkedett és saját produkciós cége, a "Fountainbridge Films" keretében Connery számos tervet dédelget, például néhány kedvence folytatását - Időbanditák, Indiana Jones, A szikla - mi több, még azt is lehetségesnek tartotta, hogy még egyszer eljátssza James Bondot. Azonban ezek később is csak tervek maradtak és ma már tudjuk azok is maradnak. Connery ugyanis bejelentette, hogy A szövetség (2003) című mozija után visszavonul a filmipartól és attól kezdve családjának fog élni. Bár több rendező próbálta visszacsalogatni, némelyik igen jelentős pénzösszeg fejében, Connery nem adta be a derekát és valóban 2003-ban láthatták őt a nézők utoljára a mozivásznon.
Az évtizedek során a James Bondként egykor nők millióinak szívét megdobogtató Connery vonzereje mit sem kopott. Sőt, a szerepei begyakorlása során a karakter mozgására különleges gondot fordító színész egyike azon keveseknek, akik 60 év felett is testre szabott szerepeket kaptak (mint erről a Fedezd fel Forrestert! című filmben is meggyőződhettünk). A fáradhatatlan színész nagy skót hazafi, még a hetvenes években megalapította a "Scottish International Education Trustot", az alapítványt mely a szegények oktatásában próbál meg segítséget nyújtani. Magánélete is rendezett, első feleségétől, az ausztrál Diane Cilento színésznőtől szülelett Jason fia, második nejét, a francia-marokkói festőművészt, Micheline Roquebrunet 1975-ben vette el. Connery pályafutása során számos elismerésben is részesült: egyebek mellett megkapta a francia Becsületrendet, valamint 1990-ben életműdíjjal jutalmazta a "Brit Filmakadémia". 1995-ben "Cecil B. DeMille díjat" kapott a "Hollywood Foreign Presstől", 1998-ban pedig elnyerte a BAFTA legrangosabb díját, a "British Academy Fellowshipet". II. Erzsébet brit királynő nemrégiben lovaggá ütötte - miután pár évvel korábban, mint skót nacionalistától, már megtagadták tőle az elismerést. Azóta viszont újfent igényt tarthat a Sir Sean Connery megszólításra.

A modem (a modulátor és demodulátor szavakból összevont szó) egy olyan berendezés, ami egy vivőhullám modulációjával a digitális jelet analóg információvá, illetve a másik oldalon ennek demodulációjával újra digitális információvá alakítja. Az eljárás célja, hogy a digitális adatot analóg módon átvihetővé tegye.
A modem egy másik modemmel működik párban, ezek az átviteli közeg két végén vannak. Szigorú értelemben véve a két modem két adatátviteli berendezést köt össze, azonban a másik végberendezés tovább csatlakozhat az internet felé.
Néhány elterjedtebb modem, amik különböző átviteli közegben működnek:
A telefonos modem a számítógép által használt digitális "1 és 0" jeleket úgy alakítja át hangfrekvenciává, hogy az telefonvonalon továbbítható legyen. Szabványos sebességei: 14 kbps, 28,8 kbps, 33,6 kbps és 56 kbps.
Az ADSL modem szintén telefonvonalon működik, azonban működése más, mint a telefonos modemé, az átvitelre nem hangfrekvenciát használ. Átviteli sebességei jellemzően: 0,5 Mbps, 1 Mbps, 2 Mbps, 4 Mbps, 8 Mbps stb.
A kábelmodem átviteli közege a zártláncú, helyi műsorszórásra használt kábelhálózat.
Sebessége nagyjából megegyezik az ADSL modemével.
A rádiós modemek az adatokat mikrohullámú rádiós vonalakon továbbítják. Átviteli sebességük jellemzően 512 kbps, azonban a profi mikrohullámú modem átviteli sebessége eléri a millió bit per másodperces értéket.
"Optikai modemek" az adatokat optikai szálakon továbbítják. Az optikai szálakat optikai kábelekbe fogják össze. A földrészek közötti adatátviteli kapcsolatoknál optikai modemeket használnak a tenger alatti optikai kábeleken az adattovábbításra. Az optikai modemek átviteli sebessége formula_1 bit per másodperc nagyságrendű.
A mikrohullámú modemek hasonlóan működnek, mint a rádiós modemek, de a profi mikrohullámú modemek átviteli sebessége eléri a millió bit per másodperces értéket.
Az akusztikus modemek hang segítségével kommunikáltak a 70-80-as években. Ezek egy másodperc alatt 300 jelet továbbítottak. A telefonvonalra kellett csatlakoztatni és a kézibeszélő segítségével küldte és fogadta az adatokat (hangokat).

A szcintillátorok olyan anyagok, amik az ionizáló sugárzás hatására rövid fényimpulzust bocsátanak ki.
A szcintillátorokat az aktív anyag fajtája szerint több csoportba sorolhatjuk: 
Hátrányuk, hogy az energiafelbontásuk kicsi (500 eV).
A szcintillátorokat a részecskefizika a részecskedetektorok egy típusában, szcintillációs számlálókban alkalmazza. Mivel a fény gyenge (szabad szemmel nehezen megfigyelhető), ezért fotoelektron-sokszorozóval erősítik.


Chocimi csata:

A külképviseleti névjegyzék azon magyar választópolgárok nevét tartalmazó lista, akik választások vagy országos népszavazások napján külföldön tartózkodnak, s a Magyar Köztársaság nagykövetségein és főkonzulátusain kívánnak szavazni.
Kérelem alapján a helyi választási iroda vezetője, vagy a jegyző a választópolgárt haladéktalanul felveszi a külképviseleti névjegyzékbe, s törli a lakcíme szerinti névjegyzékből, és értesíti a kérelmezőt a külképviseleti névjegyzékbe vételéről, illetve elutasításáról.
A kérelem tartalma: a kérelmező neve, személyi azonosítója, születési helye és ideje, anyja neve, magyarországi életvitelszerűen otthonául használt címe (megjegyzés: állandó lakcím, vagy tartózkodási hely – mindkettő megfelelő), annak a külképviseletnek a megjelölése, ahol a kérelmező választani kíván, a kérelem a választás melyik fordulójára vonatkozik, a kérelmező külföldi értesítési címe, ha a helyi választási iroda vezetőjének döntéséről szóló értesítés kézbesítését nem a magyarországi lakcímére kéri.
Az a választópolgár, aki a szavazás napján külföldön tartózkodik, a Magyar Köztársaság nagykövetségein és főkonzulátusain egy, a Magyar Köztársaság által hivatalosan kiállított arcképes igazolvánnyal szavazhat.
A külképviseleti szavazás akkor lehetséges, ha azt a fogadó állam nem ellenzi. Az Európai Unió területén azonban bárhol élő magyar választópolgárnak joga van az adott ország területén akkor is szavazni, ha ezt az ottani magyar külképviselet nem kezdeményezi. Ebben az esetben az EU kötelezheti Magyarországot óvás miatt új választások kiírására. 
Nem kerül sor szavazásra azon a külképviseleten, amelynek névjegyzékében egyetlen választópolgár sem szerepel.

Alexandriai Szent Kelemen (), (Kr. u. 150 körül – Kr. u. 215/220 körül) görög teológus, apologéta és egyházi író.
Életéről mindössze annyit tudunk, hogy tanulmányait Alexandriában végezte. Iskolái után felvette a keresztséget, s az egyházi hierarchiában a püspökségig vitte. Ránk mindössze egyetlen, töredékesen fennmaradt teológiai munkája, a „Klemész" (Szőnyegek) maradt, amelynek jelentősége abban áll, hogy sok ókori anekdotát hagyományozott benne az utókorra. Egy jellemző anekdotája:
„Apellész, a festő, mikor meglátta egyik tanítványának dúsan aranyozott Helené-képét, így szólt:
– Látom, fiú, hogy ha már széppé nem tudtad tenni, legalább gazdaggá tetted.”
Alexandriai Kelemen szemben állt a gnoszticizmus áramlatával és megalapozta az igazi keresztény gnózist, s ezzel kapcsolatot teremtett az antik filozófia és a keresztény hit között. Kelemen szerint a filozófia Isten akaratából való. A görög filozófusok híján voltak a kinyilatkoztatásnak, azonban ők is az Istentől nyert természetes megvilágosodás hatása alatt álltak, amikor például a világ ősokát feltételezték. Kelemen gondolkodásával szemben áll Tertullianus (160 körül–220 után) álláspontja. Szerinte a filozófia káros a hitre nézve: "Mi köze van Jeruzsálemnek Athénhoz!"

Ailianosz (Kr. u. 175 – Kr. u. 235) Görög filozófus
Életéről semmit sem tudunk, annyi bizonyos csupán, hogy szofista volt. Két műve maradt ránk, az „Az állatok természetéről" című az állatok lelki sajátosságaival, a „Tarka történetek" című anekdotagyűjteménye az emberi világgal foglalkozik. Ez utóbbi műve játékos, tarka, a fantasztikumot sem nélkülöző gyűjtemény, amely a későbbi időkben a hasonló művek alapjává vált. Egy anekdotája:
„Pauszón, a festő egy fetrengő ló képére kapott megrendelést, ő azonban vágtatót festett. A kép megrendelője bosszankodott, hogy Pauszón mást festett, mint amit ő kikötött, ő azonban így felelt:
– Fordítsd meg a képet, és a futóból hentergő lesz.”
A nősténykentaur. Antik prózaírók (Budapest, 1977), 456.o.

A Macskaszem-köd (NGC 6543 vagy Caldwell 6) egy planetáris köd a Sárkány csillagképben. A jelenleg ismert planetáris ködök közül ez az egyik legösszetettebb szerkezetű; a Hubble űrtávcsővel készített nagy felbontású képeken különleges alakzatok, ívek, csomók és kilövellések láthatók.
William Herschel fedezte fel 1786. február 15-én. Ez volt az első olyan planetáris köd, amelynek színképét megelemezték. Ez William Hugginsnak és William Allen Millernek sikerült 1864-ben. Ők megállapították, hogy a csillag által frissen ledobott köd sokkal forróbb, mint a csillag felszíne.
Kialakulásának körülményei ismeretlenek. Bonyolult szerkezetét egyes vélemények szerint az okozhatja, hogy központi csillaga valójában kettőscsillag, és az általuk külön-külön ledobott gázburkok összekeveredtek — erre azonban nincs bizonyíték. Mások szerint az egyetlen csillag több, különböző kémiai összetételű gázburkot dobhatott le, és ezek reakcióba léphettek egymással.
A kutatók sokat tanulmányozták a Macskaszem-ködöt, mivel viszonylag fényes (8,1) és az északi féltekéről – ahol hagyományosan a legnagyobb távcsövekkel felszerelt obszervatóriumok találhatóak – könnyű megfigyelni. Rektaszcenziója 17h 58,6m, deklinációja pedig +66°38', pozíciója csaknem egybeesik az ekliptikai koordináta-rendszer északi pólusával.
A középső, fényes köd – ami kisebb távcsövekkel is látható – csak mintegy 20" átmérőjű, de a halványabb külső régiókat is beleszámítva az objektum teljes átmérője 386" (6,4'). A középső rész sűrűsége 5000 részecske/cm³, hőmérséklete 8000 K, míg a külső régiók forróbbak (15 000 K) de sokkal kisebb sűrűségűek.
A központi csillaga egy 80 000 K felszíni hőmérsékletű, a Napnál 10 000-szer fényesebb, O-típusú csillag, amelynek átmérője viszont csak a Nap 65%-a. Színképelemzéssel kimutatták, hogy gyors csillagszél formájában nagy ütemben veszít a tömegéből; évente 3,2×10 naptömegnyit – vagyis 20 trillió tonnát másodpercenként. A csillagszél sebessége 1900 km/s. A számítások alapján valószínű, hogy a kezdetben 5 naptömegű csillag alig 1 naptömegűre apadt.

A Rámájana (szanszkrit: रामायण nemzetközi átírás: Rāmāyaṇa) egy ősi szanszkrit epikus ciklus, amelyet a hindu bölcsnek, Válmíkinek tulajdonítanak, és fontos részét képezi a hindu kánonnak ("szmriti"). A Rámájana egyike a két ősi indiai nagy eposznak a Mahábhárata mellett. A mű a társadalmi csoportok egymáshoz való viszonyait ideálisan megformált karaktereken keresztül ábrázolja.
Címe, a Rámájana összetett szó, a Ráma (राम) és "ajana" (=„megy, halad”), azaz "Ráma utazása". 24 000 versből áll, hét könyvet ("kándas") tesz ki és összesen 500 éneket ("sargas") tartalmaz. Az eposz Ráma történetét meséli el, aki Visnunak a hindu „megtartó” istennek a hetedik földi reinkarnációja ("avatárja"). Ráma feleségét "Szítát" elrabolta a Lanka (Srí Lanka) démonkirálya "Ravana", és a hős, szövetségeseivel keresésére indul, majd egy végső összecsapás során kiszabadítja. Témájában az eposz az emberi létezés erkölcsi tanításait vizsgálja, és megvilágítja a dharma fogalmát. A történet erősen szimbolikus-allegorikus, egészében egy spirituális utazás.
Az eposz jelentős befolyást gyakorolt az indiai kultúrára és a mindennapi életre. Igen nagy a hatása a költészetre, különösen a "sloka" mértékes vers létrehozásán keresztül. A Rámájana verselési formája 32-szótagos mértékes vers, az úgynevezett "anustubh". Mint a másik nagy eposz, a Mahábhárata, a Rámájana sem csupán egy egyszerű történet: tartalmazza az ősi hindu bölcsek tanításait, és bemutatja azok narratív allegóriáit. A történetet filozófiai és a vallásos elemek tagolják. A megformált karakterek – Ráma, Szíta, Laksmana, Bharáta, Hanumán és Rávana – mind alapvető fontosságú india kulturális tudatossága szempontjából.
Vannak más változatai is, nevezetesen a buddhista ("Dasaratha Jataka") és a dzsain verzió, de ismertek indonéz, thai, laoszi, burmai és maláj változatok is, különösen népszerű Bali szigetén, ahol a Ramajana egy változatát már i.e 500-tól összeállították.
Ráma, Ajódha hercege nemes uralkodócsalád sarjaként született, erényes és a dharmához hű utódként méltán számíthatott arra, hogy apja, Dasharartha király örököse legyen, és így a hatalmas, gazdag birodalom uralkodója lesz. Mostohaanyja azonban, férje egy korábbi ígéretére hivatkozva, rábírta a királyt, hogy Ráma helyett saját fiát, Bharátát tegye meg utódjául, Rámát pedig alattomos intrikákkal rávette, hogy mondjon le jogos örökségéről. Ráma, hűséges gyermekként ígéretet tett apjának, hogy nem tör a trónra, és tizenhárom évre önkéntes száműzetésbe vonult az őserdőbe, szépséges és odaadó feleségével Szítával és testvérével Laksmanával.
Itt egy különös, mitikus, spirituális világba kerültek, hiszen az erdőt istenkereső bölcsek, komor lények és gonosz démonok (ráksaszák) uralták, akik hol segítették, hol megzavarták Ráma és családja nyugodt életét, varázslataikkal keresztezték nemes szándékát. Itt mutatkozik meg először az a konfliktus, amely Ráma, a népe által szeretett erkölcsös életet élő hős és a sötétségben bolyongó, bajt kereső ráksaszák között feszül.
Ráma, Laksmana és Szíta segítségével leküzdötte a megpróbáltatásokat, ám egy óvatlan pillanatban ráksaszák királya, Rávana, a gonosz démon, elrabolta Szítát, és magával vitte a távoli Lanka szigetére. Rávana többször megpróbálta rávenni a lányt, hogy legyen az övé, de Szíta nem engedett Rávana fondorlatainak, aki alakváltó képességét is bevetve Szíta hűségét igyekezett megtörni.
Ráma és Laksmana eközben India-szerte kétségbeesetten kutatott Szíta életjelei után. Szemtanúkat hallgattak ki, misztikus lényekkel, majmokkal, medvékkel szövetkeztek a lány keresése során. Amikor a majmok felfedezték azt a helyet, ahol a félelmetes démonkirály fogva tartja Szítát, Hanumán, a hatalmas majom, óriási ugrásával a szigeten termett, megbizonyosodott arról, hogy Szíta életben van, és hűségesen várja megszabadítóját Rámát.
Amint Hanumán beszámolt Szíta hollétéről, Ráma a majmokkal, medvékkel és farkasokkal szövetkezve hatalmas sereget szervezett, majd töltést épített a szigetre, hogy szembeszálljon a gonosz Rávanával. Borzalmas csata alakult ki, amelyben mindkét fél isteni fegyverek és varázslatos trükkök – hegyeket mozgatnak meg, nyilak ezreit lövik ki egyetlen lövéssel – segítségével küzdött egymással, amíg egy végső, diadalmas összecsapás során Ráma legyőzte a gonoszt ráksaszát. A jó tehát diadalt arat, és ezen a ponton válik világossá, hogy Ráma valójában az isteni Visnut testesíti meg, annak egyik avatárája, aki mindent elsöprő világégéssel felszabadítja a földet az elnyomás alól és megmenti az emberiséget a démoni erőktől. Ezzel biztosítja a jó túlélését és fenntartja a hindu világciklusok (jugák) közötti körforgást.
A háború után Ráma és Szíta visszatért Ajódhába, ahol érkezésének hírére testvére Bharáta lemondott trónjáról, és Rámát királlyá koronázták. Rossz nyelvek azonban megkérdőjelezték Szíta hűségét, tisztaságát: vajon a jóképű Rávana csakugyan érintetlenül hagyta-e a mennyei szépségű asszonyt? Ráma, hogy elejét vegye a szóbeszédnek, mély fájdalommal elküldi magától szeretett hitvesét, aki méhében Ráma ikerfiaival elvonul a világ szemei elől az őserdőbe és remeteként éli életét. Amikor gyermekei, Kúsa és Láva megszületnek, a nagy bölcs, Válmiki oktatja és tanítja őket kiváltképp Ráma történetére, és amikor felcseperednek, elviszi atyjukhoz a király udvarába, hogy dalnoki képességeiket bemutassa neki. Titokban magával vitte Szítát is. Rámát, aki anélkül hogy tudott volna a fiúk létezéséről, annyira meghatotta a két énekmondó szívhez szóló elbeszélése, hogy ismét vágyat érzett felesége iránt. Válmiki ekkor felfedte jövetele célját, bemutatta Szítát, és elmesélte, hogy az asszony tisztaságához kétség sem fér. Ráma túláradó örömmel fogadta szerelmét, azonban az asszony keserűen utasította el őt, és a föld istennőjét kérte, vigye magával. Megnyílt a föld, az istennő megjelent és Szítát magával ragadta a mélybe, bizonyságul annak, hogy az mindvégig hűséges volt urához. Ráma vigasztalhatatlan volt, de végül az ő ideje is lejárt és mint Visnu tért vissza az égiekhez, oldalán feleségével Szítával, aki már Laksmiként, mennyei asszonyaként állt az oldalán.

Auguste Comte (ejtsd: "ógüszt kont"; teljes neve "Isidore Marie Auguste François Xavier Comte"; Montpellier, 1798. január 17. – Párizs, 1857. szeptember 5.) francia filozófus, a pozitivizmus átfogó rendszerré fejlesztője.
Royalista érzelmű, szigorúan vallásos családban született. Középiskolai tanulmányait a helyi líceumban végezte, majd 1814-től az Ecole Politechnique diákja lett (itt matematikát tanult), s rövid időn belül az iskola egyik vezéregyénisége lett. Az elavult vizsgarendszer elleni tiltakozás miatt azonban kizárták a tanintézetből. Ekkor alkalmi munkákból, óraadásból élt, majd 1817-től Henri de Saint-Simon személyi titkára lett. Az utópista gondolkodó oly nagy hatást gyakorolt Comte-ra, hogy egyes kutatók körében feltámadt a gyanú, miszerint Comte a mester tanait vette át, illetve fejlesztette tovább. A következő gondolatok: A történelem az emberi értelem fejlődésének folyamata, vagy A filozófia feladata a tökéletes társadalom megalapozása, vagy Az emberi megismerésnek és a társadalom történetének egyaránt három fázisa van, mind Saint-Simontól (is) eredeztethető. A közös munkálatok (folyóiratok, cikkgyűjtemények kiadása) közben nézeteltéréseik támadtak, s ennek folytán 1824-ben szétváltak útjaik.
Comte ezt követően többször is pályázott tanári állásra, de mindig elutasították, ezért a lakásán tartott előadásokat a pozitív filozófia alapjairól. Ezt a párizsi értelmiség némi gyanakvással fogadta. 1848-ban létrehozta a Pozitivista Társaságot, 1851-től III. Napóleon buzgó híveként a pozitív vallás megteremtésén fáradozott. (E vallás értelmében a legfelsőbb lényeg felé irányuló szeretetre kell támaszkodnia az emberiségnek. Ennek kapcsán az intellektus a szívnek és az erkölcsiségnek rendelődik alá, s így többet nyújthat mint a puszta tudomány.) Majd filozófiával kezdett foglalkozni. Nagyon erőteljes szellemi munkát folytatott, ami kimerítette az energiáját és megzavarta az elméjét. Erre hivatkoztak azon személyek, akiket ebben az időben Comte írásaiban bírálni kezdett. Ismert, hogy ellenezte Alexander Bach Olaszországban majd később Magyarországon végrehajtott intézkedéseit. A személyét ért támadásokra már nem tudott megfelelő mértékben reagálni. Később öngyilkosságot is megkísérelt. A későbbiekben elvesztette állását és tisztelői adományaiból élt. Majd egy újabb házasság átsegítette a nehézségein.
Egy új vallást akart megalapítani, az emberiség vallását, melynek ő volt a főpapja és a legfőbb törvényhozója. Ennek érdekében létrehozta a Pozitív Társaságot.
Metafizikának tekintett és bírált minden olyan elméletet, amely elismeri a tapasztalható dolgokon túli objektív valóság létezését és megismerhetőségét, bár ő is feltételezte a külvilág létezését.
Korszerű filozófia szerinte csak a pozitivista filozófia lehet, amely azon a felismerésen nyugszik, hogy csak a jelenségeket és egymáshoz való viszonyukat ismerhetjük meg. 
A dolgok, jelenségek lényege, végcélja azonban ismeretlen marad előttünk.
Ismeretünk és tudásunk mindenkor viszonylagos (relatív).
Meg kell elégedni a jelenségek külalakjának leírásával.
Az emberi tudásnak határai vannak.
Filozófiájának alapelve, hogy a tényekből, a pozitív tapasztalatokból kell kiindulni. A tény nem más, mint a tudományos igazság.
A tudomány feladata:
A pozitivizmus csak a természet törvényeit ismeri el, melyekből minden jelenség ered. Abból az elvből indul ki, hogy a tudományok alapját a természettudományok alkotják. A filozófiának is a természettudományok képezik az alapját.
A tudományok új osztályzását vezette be, az egyszerűséget és az általánosságot érvényesítette. Az általa elismert hat tudomány:
A tudományoknak ez a történeti sorrendje, ugyanakkor minden egyes tudomány a rákövetkezőnek az előfeltétele, az előző nélkül egyik sem létezhet.
A tudományok között rangsor van, amely a legáltalánosabbtól halad (matematika) a legkonkrétabb, legtudományosabb felé (szociológia, társadalomtudomány). A szociológia vizsgálja az emberi társadalom fejlődését, struktúráját.
Szerinte a szociológiának a természettudományokhoz hasonló tudománnyá kell válnia, mert a társadalmat determinisztikus törvények uralják. Hitt abban, hogy az új tudomány hozzájárul majd az emberiség jólétéhez. Úgy gondolta, hogy a szociológia képes előre látni a szükségszerűen bekövetkező változásokat és feladata, hogy előremozdítsa, könnyebbé tegye a változásokat. A természettudományokkal való hasonlóság hangsúlyozása miatt nevezte magát pozitivistának, és tekintik ma is ezen irányzat első képviselőjének. A pozitivizmus célja olyan objektív, semleges filozófiai és tudományos szemléletmód kialakítása volt, ami mentes az idealizmustól és a materializmustól.
Fontos társadalmi alapelvekként a következőket jelölte meg:
Comte szerint a halál átváltozás, az ember halhatatlanná válik, mert tovább él az utódok emlékezetében.
Comte szerint az emberi társadalom története három szakaszra osztható:
A fentiekkel párhuzamosan az emberi szellem fejlődésének szerinte három foka a teológia (fiktív), a metafizika (absztrakt) és a pozitív (tudományos) fok. A három fejlődési fokra a következők jellemzőek:
A "teológiai" korszakban az isteni lényeg beavatkozásával magyarázták a jelenségeket, a "metafizikai" korszakban elvont gondolatokkal magyarázták őket, végül a "pozitív" korszakban természettudományos módszerekkel kimutatott törvényekkel magyarázzák őket. Elmélete szerint a pozitív korszakban a filozófusok és tudósok kormányozzák a társadalmat. Mesteréhez, Saint-Simonhoz hasonlóan az ipari társadalomról azt gondolta, hogy ebben a korszakban mindenki a neki megfelelő és megérdemelt társadalmi pozícióba kerül, ezért ez a társadalom igazságos lesz.

Albert Camus (kiejtve Kam-ü, IPA: ka.mʉ̟ː) (Mondovi, Algéria, 1913. november 7. – Villeblevin, Franciaország, 1960. január 4.) Nobel-díjas francia író és filozófus, az egzisztencializmus egyik meghatározó alakja. 
Apai felmenői Algéria első francia telepesei közé tartoztak, Bordeaux vidékéről költöztek Észak-Afrikába. Apját egyéves korában veszítette el: Lucien Camus-t az első világháború kitörésekor azonnal besorozták, s a Marne-i csatában szerzett súlyos fejsérülésébe hamarosan belehalt. Apjáról csak egy fénykép és egy annál jelentőségteljesebb anekdota maradt fenn: az undor, amit egy halálos ítélet végrehajtásának megtekintése ébresztett benne.
Anyai ágon szegény, Minorcáról áttelepült spanyol családból származott. Anyja neve Catherine Sintès. Az analfabéta özvegyasszony Algírba költözött, édesanyja lakásába. Camus testvérével anyai nagybátyjánál, Belcourt-ban, egy szegények lakta negyedben nevelkedett, más hozzátartozókkal összezsúfolva, egy villany és vízvezeték nélküli házban.
Zsarnoki természetű nagyanyja mielőbb pénzkeresetre kívánta fogni a gyermeket, de tanítója, Louis Germain felismerve tehetségét, külön foglalkozott vele, legyőzte a nagymama ellenállását, és ösztöndíjpályázatokra nevezte be kiváló diákját. Camus ettől kezdve naponta ingázott Belcourt szegényes világa és az iskola polgári légköre között, ahol osztálytársai előtt eltitkolta származását, szégyellve analfabéta és hallás- illetve beszédgyenge édesanyját. Sokat sportolt, egy futballcsapat kapusaként szerette volna javítani státuszát az osztályban. Camus tanítójának ajánlotta az irodalmi Nobel-díj átvételére írott beszédét.
17 éves korában jelentkeztek betegségének első tünetei: súlyos tüdőbajt állapítottak meg nála, ezért több hónapot egy dél-franciaországi szanatóriumban kellett töltenie. Visszatérése után édesanyja gyermektelen testvéréhez és annak jól szituált és az irodalom után érdeklődő férjéhez került. Itt nagyon jól érezte magát, sokat olvasott és írt.
1932-ben sikeresen befejezte érettségi vizsgáit (baccalauréat). Szeretett volna az "École normale supérieure" nevű párizsi elitiskolában tovább tanulni, de Algériában nem volt a felvételi vizsgára előkészítő osztály. Filozófiai tanulmányait az éppen megnyílt Algériai Egyetemen folytatta, ahol életre szóló barátságot kötött tanárával, Jean Grenier-vel. Ő egész pályája során bátorította őt, s egyben szigorú kritikusa is volt.
1934-ben, 21 évesen (ahogy nagykorú lett) elvette a 19 éves csinos és extravagáns "Simone Hié"-t, egy barátja ex-jegyesét. Camus rövid szövegeket írt Simone-nak ifjúságáról, amit egy kis kötetbe foglalt össze: "L’Envers et l’Endroit" (Színe és visszája, 1937-ben jelent meg).
1935-ben a népi front (a francia bal és középbal pártok antifasiszta szövetsége) megalakulása után – sok más fiatal értelmiségihez hasonlóan – kommunista lett és belépett a francia kommunista párt algériai tagozatába, hogy lehetősége nyíljék a szegények érdekében cselekedni. A párt azt a feladatot adta neki, hogy a város muzulmán-arab lakossága körében antikoloniális és prokommunista propagandát terjesszen és tagokat toborozzon. Ez utóbbi szinte lehetetlennek bizonyult, mivel a marxista ateizmus elutasította a muzulmánokat. Camus bepillantást nyert az akkoriban kb. 8 millióra becsült arab és berber őslakosok szociális és pszichológiai problémáira. 800.000 algériai francia (vagyis francia, spanyol és olasz bevándorlók leszármazottai, valamint „elfranciásodott” zsidók) uralkodott felettük.
Amikor 1936-ban a népi front megnyerte a választásokat és egész Franciaországban új kulturális intézmények létesültek a munkások műveltségi színvonalának emelésére, Camus más baloldaliakkal létrehozta Algírban a "Théâtre du travail"-t (Munka Színháza).
1936-ban moszkvai utasításra minden antikolonialista propagandát megszüntettek, mert az Franciaország védelmét a fegyverkező Németországgal szemben gyengítette volna. Camus, aki szívén viselte az arabok szociális és politikai egyenjogúságát, felháborodott pártja politikájának pálfordulásán és szembekerült a hivatalos, sztálinista vonallal, ezért 1937-ben kizárták a pártból.
Első írásai 1932-ben a "Sud" című folyóiratban jelentek meg. Az első kettő Paul Verlaine-ről és Jehan Rictus-ről készült, a harmadikban Henri Bergson utolsó nagy vallás- és erkölcsfilozófiai munkája fölött érzett csalódottságának ad hangot. A negyedik, zenéről szóló esszéje Nietzschéről és Schopenhauerről írott disszertációjának átalakított változata volt. Ifjúságában Nietzsche mellett döntő hatással volt rá Dosztojevszkij és Melville.
Első könyve, a "L’Envers et l’endroit" című esszégyűjtemény (1937), majd az 1939-ben megjelent "Noces" (Nász) című esszékötet Franciaországban gyakorlatilag ismeretlenek maradtak, noha Gide és Montherlant is felfigyeltek a szerzőre.
Csalódottságában regényt kezdett írni "(La mort heureuse)" egy tüdőbajos emberről, aki megöl és meglop egy gazdag, nyomorék embert, hogy aztán ő maga is meghaljon. A regényt soha nem fejezte be, de 1938-ban alapkőnek használta a "L’Étrtanger"-hez, egy politikai indíttatású regényhez, amelyben egy fiatal algériai francia "(Meursault)" véletlenül lelő egy arabot és aki tettét be akarja vallani, de bűnbak válik belőle és saját halálos ítéletét provokálja ("Meursault: meurs, sot! = halj meg, te bolond"!).
1938 szeptemberében talált rá arra a tevékenységi formára, ami hosszú időre munkásságának legfontosabb terepe lett: az újságírás és a szerkesztés. Ekkor ismerkedett meg Pascal Piával, élete egyik legfontosabb barátjával, akit az abszurd ember megtestesülésének tekintett. Pia nemrég érkezett Algírba, ahol alapítója és főszerkesztője lett a baloldali "Alger Républicain" című lapnak. Camus ebben az újságban dolgozott 1938 szeptemberétől. Egyik specialitása az arabok és berberek elleni perekről szóló birósági riportok készítése volt.
Ebben az időben kezdett hozzá a "Le Mythe de Sisyphe" című filozófiai esszéhez.
1939-ben egy cikksorozatot írt, amelyben a hatóságokat vádolta az algériai hátországban lévő éhínségért.
A hatóságok a lap működését rendkívül rossz szemmel nézték, Camus tevékenységét kiváltképp kártékonynak ítélték, a fiatal írót minden eszközzel megpróbálták Algériában ellehetetleníteni. A II. világháború kitörése után bevezetett cenzúra tovább gátolta munkáját. A lap 1940-ben megszűnt. Camus – miután sikerült elválnia Simone-tól – újra nősült, de munka és bevétel híján felesége, Francine tartotta el, amit nagyon nehezen viselt. Ezért Párizsba ment, ahol szintén Pascal Pia segítségével a "Paris Soir" szerkesztőségében kapott munkát.
Camus a háborús Párizsban nem találta a helyét, idegennek (étranger) érezte magát. A szerkesztői órák után az "Étranger" (Közöny) című regényén és nagy filozófiai-erkölcstani esszéjén, a "Sziszüphosz mítoszán" dolgozott tovább.
Röviddel azelőtt, hogy a német csapatok bevonultak Párizsba, Camus "Clermont Ferrand"ba, majd Lyonba menekült, ahol tanúja volt a június 22-ei fegyverszünetnek és a Pétain vezette új "État français" kezdetének.
A következő években Camus hol Franciaországban, hol Algériában élt, szorgalmasan írt. 1941/1942 telén Oránban befejezte a "Sziszüphosz mítoszát", s itt gyűjtött tapasztalatokat a háború utáni nagy regényéhez, mely a "La Peste" (A pestis) címet viseli (1941-42-ben súlyos tífuszjárvány pusztított az észak-afrikai országban).
1942-ben Camus ismét Dél-Franciaországba ment gyógykúrára, és miután Algériát angol-amerikai csapatok foglalták el, a németek pedig november 11-én az addig megkímélt déli "zone libre"-et is bevették, nem tudott visszatérni Oránba. Ezért Párizsba ment, ahol a "Gallimard kiadó" lektori állást kínált neki. André Malraux és Jean Paulhan közvetítésével a kiadó elfogadta közlésre a "Közönyt", ami óriási sikert aratott, nagy kritikai visszhangja támadt. Sartre 1943-ban a "Cahiers du Sud"ben és 1945-ben a "Vogue"-ban is elismeréssel méltatta. Még ugyanebben az évben napvilágot látott a "Sziszüphosz mítosza" is, amit az író Pascal Piának ajánlott.
Az ún. „abszurd ciklus” harmadik darabja, amely a többivel párhuzamosan íródott, az őrült római császárról szóló "Caligula" című dráma végleges változata 1944-ben készült el.
Szorgalmasan dolgozott a "Pestis" című regényén, amely hűen tükrözi egyrészt személyes helyzetét – az embereket elválasztó, a száműzetés érzését keltő háború és megszállás, illetve a közös harc és a szolidaritás érzésének átélését az ellenállásban, másrészt az ország általános állapotát, amelynek fiai többnyire egykedvűen kollaborálnak a megszállókkal, vagy mint később maga Camus is – csatlakoznak az ellenállási mozgalomhoz. (A pestis 1947-ben került kiadásra, és nagy siker lett.)
1943-ban írta Camus a "Le Malentendu" darabot is, és dolgozni kezdett a földalatti mozgalom "Le Combat" című lapjának, amelynek 1944-ben főszerkesztője lett. Annak ellenére, hogy politikailag az ellenállást képviselte, "Lettres à un ami allemand" (Levelek egy német baráthoz) írásaival (1945) a német-francia kibékülésen dolgozott.
1944-ben részt vett "A legyek" bemutatóján, s megismerkedett Sartre-ral, akivel a továbbiakban szoros kapcsolatba került.
1947-ben írói sikere csúcspontjára ért. Az „abszurd” divatszóvá vált. Június 10-én megjelent "La Peste" "(A pestis)" című regénye, melyért megkapta a kritikusok díját. Sartre a Harvard Egyetemen tartott róla előadást.
A következő évek kiújuló betegsége és a "L'Homme révolté" "(A lázadó ember)" jegyében teltek. Második nagy könyvesszéje, melynek végleges változata 1951-ben készült el, a "Sziszüphosz mítoszában" megkezdett gondolkodási folyamat folytatásaként értékelhető. Az abszurd hőst önmagában középpontba állító korábbi művel ellentétben "A lázadó ember" kiinduló kérdése nem az öngyilkosság, hanem a gyilkosság. A lázadó ember társadalomban él, és a vele és embertársaival szembeni elfogadhatatlan méltánytalanságra kell választ találnia. A második könyvesszé az ideologikusan igazolt bűn és az elnyomó rendszerek elfogadása ellen szólal fel rendkívül határozottan.
A tisztán látó s a jövő veszélyeit érzékenyen kitapintó könyv azonban egyúttal igen polemikus, sok kortárs értelmiségi találva, vagy sértve érezte magát, s hamarosan ellentámadásba lendültek. Camus számára a legfájóbb Sartre és a "Temps modernes" körének reakciója volt. "Sartre", el akarván kerülni a nyílt vitát egyik munkatársát, Francis Jeanson-t kérte fel recenzió írására. Utóbbi rendkívül kemény szövegét Camus a szívére vette és nyílt levelet intézett Sartre-hoz, a barátjához, Főszerkesztő úrnak szólítva őt. Ezzel a két író között véglegesen megszakadt a kapcsolat. A vita, Sartre szerint, a Szovjetunió megítélése miatt mérgesedett el.
Kevésbé sikeresek voltak a "L’État de siége" (1948) vagy a cári Oroszországban játszódó "Les Justes" (1949), ami a Szergej Alexandrovics Romanov nagyherceg elleni merényletből (1905) kiindulva a politikailag motivált merényletek problematikáját elemzi: megkérdőjelezi az értelmét, de nem teljesen ellenzi azt.
"L’Exil et le Royaume" "(A száműzetés és az ország)" című novelláskötetén dolgozott, amikor a hetedik novellának szánt "La Chute" "(A bukás)" az eredeti tervektől eltérően önálló könyvvé nőtte ki magát. A keserű irodalmi és ideológiai viták hatása nyomon követhető a regényben, ám az egykori barátokat és szövetségeseket élesen bíráló részeket az író kihagyta a végső változatból. Az 1956 májusában kiadott mű főhőse, Clamence, a "Közöny" Meurseault-jának kifordított figurája. Míg az utóbbiban a gyilkosságért elítélt kishivatalnok ártatlannak vallja magát, addig Clamence, az ítélkező bíró mély bűntudatot érez. "A száműzetés és az ország" hat novellája különböző elbeszélésmódokban ugyanazt a témát jeleníti meg: a Camus által ekkoriban ténylegesen átélt száműzöttség-élményt. A novelláskötet 1957-ben jelent meg.
Camus 1957. december 10-én irodalmi Nobel-díjat kapott. A díj átvételekor a következőképpen magyarázta a művész, az író, az értelmiségi feladatát: "„… ma már nem léphet azoknak a szolgálatába, akik a történelmet csinálják, azoknak a szolgálatában áll, akik a történelem szenvedő alanyai …”"
Arra a kérdésre, hogy „mit tehet a művész a mai világban?” így válaszolt: "„véget ért az üldögélő művészek kora… A művészet, önmagában nyilvánvalóan nem tudja biztosítani azt az újjászületést, amely elhozza az igazságot és a szabadságot. De nélküle ez az újjászületés formátlan lenne, azt mondhatnánk, hogy létre sem jöhet. A kultúra nélkül az a relatív szabadság, amit egy – ha akár tökéletes – társadalom is létre tudna hozni, nem lenne más, mint egy dzsungel. Ezért van az, hogy minden igazi alkotás egy-egy ajándék a jövőnek.”"
Az élet értelméről így nyilatkozott: "„Egy élet értelme, a művészet nem lehet más, mint hogy hozzájáruljon a minden emberben és a világban fellelhető szabadság és felelősség növeléséhez.”"
December 12-én, stockholmi egyetemi előadására menet az írót provokáció érte: egy algériai diák számon kérte rajta, hogy miért nem hallatja szavát Franciaország és Algéria véres háborújában. A támadás Camus-t, aki maga is „feketelábú” volt, érzékenyen érintette. 1958-ban "Actuelles III" címen újraközölte Algériával kapcsolatos írásait, később De Gaulle tábornokkal folytattak eszmecserét Algéria függetlenségének kérdéséről.
1960. január 4-én Camus és Michel Gallimard egy Facel Vega FV3 típusú sportkocsiban utaztak vissza Párizsba, amikor délután két óra előtt, Petit-Villeblevin-nél halálos kimenetelű balesetet szenvedtek.
Camus a "Le Premier Homme" című önéletrajzi regényen dolgozott, amelyben gyerekkoráról és korai fiatalságáról mesél. A regény halála után 1994-ben fragmentumként (befejezetlen műalkotás) jelent meg.
A magyar olvasó számára érdekes lehet, hogy Camus, csaknem egyedüliként, 1956-ban kiállt a magyar forradalom ügye mellett. Szolidaritását mutatja a "A magyarok vére" című kiadványa is. Így ír benne a forradalomról: "„Létezik egy igazi Európa, mely abban egységes, hogy az igazság és a szabadság nevében ellenszegül a zsarnokságnak. A magyar szabadságharcosok ezrei ma ezért az Európáért halnak meg.”"
Albert Camus Közöny "(L’Étranger)" című regénye 1942-ben jelent meg. Az ún. „abszurd ciklus” első darabját ugyanebben az évben követte egy esszé, a Sziszüphosz mítosza "(Le Mythe de Sisyphe)", majd 1944-ben a Caligula című dráma. Mindhárom mű témája a camus-i filozófia alapélménye: az abszurd. A regényt negyven nyelvre fordították le, 1967-ben Luchino Visconti rendezésében filmadaptáció is készült belőle.
1947-ben megjelent legismertebb műve A pestis, Camus így ír a regényéről: "„A pestis, amely szándékom szerint több szinten értelmezendő… nyilvánvalóan az európai ellenállási mozgalomról is szól a nácizmus ellen. Ennek bizonyítéka, hogy anélkül, hogy név szerint is szerepelne, mindenki ráismert az ellenségre, Európa összes országában”" – "„A pestissel azt a légkört szeretném érzékeltetni, amely mindannyiunkra nehezedett, s a veszélynek és száműzetésnek atmoszféráját, melyben mindannyian éltünk. Ugyanakkor ezt az érzést az egész létre kívánom vonatkoztatni”" – "„a műnek társadalmi és metafizikai jelentése van”".
A bukás című regény főhőse egy sikeres párizsi ügyvéd, aki egy váratlan esemény hatásának következtében rádöbben önmaga és környezete hazug voltára. Tehetetlenül, gyáván végignézi, ahogy egy nő a Szajnába öli magát. A regény egy vallomás, amelyet vezeklő bíróként mond el a hős, aki vádbeszéde után nemcsak önmaga, hanem az egyetemes emberi gyengeség felett is pálcát tör.
Filozófiáját – de általában minden művére is elmondható – "képekben gondolkodás" jellemzi. Nem ír rendszeres filozófiai értekezéseket: esszékben, elbeszélésekben és drámákban fejti ki mondanivalóját. Filozófiájának központi problémája: az emberi létezés értelme.
Camus filozófiájában két embertípust különböztet meg :a "sziszüphoszi" abszurd embert és a "prométheuszi" lázadó embert.
A "Sziszüphosz mítosza" (1942) című írásában azt vizsgálja, hogy megéri-e az embernek, hogy egyáltalán éljen. Sziszüphosz alakját a görög mitológiából ismerhetjük: mivel Sziszüphosz szembeszegült az istenekkel, ezért azok büntetésből soha véget nem érő értelmetlen munkára ítélték. Camus azonban azt mondja, hogy Sziszüphosz éppen azáltal, hogy mindennap véghezviszi munkáját és nem szegül ellen az istenek akaratának, felette áll a sorsának: sziklája az övé, ebben van minden boldogsága. Sziszüphoszt boldognak kell elképzelni, fölötte áll sorsának, mert tagadja az isteneket és felemeli a kősziklákat.
A "Lázadó ember" (1951) című munkájában az ember felismeri, hogy nincs egyedül a világban hanem azonosul a többi emberrel akik, akár csak ő, szenvednek. Ezért minden lázadás alapja az emberek közti szolidaritás. Camus példája a "lázadó ember" típusra Prométheusz, aki ellopta az istenektől a tudást, hogy az emberek szenvedésein enyhítsen.
A lázadás téves normái a történelemben ott jönnek létre, ahol az megtagadja az abszurdban és a szolidaritásban való eredetét és feláldozza az embert az általános abszolút végcél érdekében, ahol nihilizmusban és emberek megvetésében végződik.
Camus fontosnak tartja az emberi mérték betartását: mindenféle szélsőség tragédiához vezet: ""A nemezis éber; ő a mérték és nem a bosszú istennője. Mindenkit aki a határokat átlépi, kérlelhetetlenül megbünteti"."
Az abszurd, Camus felfogásában egy paradoxon, melynek két tagja van: az életének értelmet kereső emberi egyén és az őt lehatároló-tagadó, idegen, néma világ.
Az abszurd ennek az ellentétnek a tudatos meg- illetve átélése. Az ember a világban él ugyan, de képes különállóan látni magát, mint az ember-világ reláció egyik tagját. A két pólus elválaszthatatlan, ugyanakkor a tagok feloldhatatlan meghasonlásban állnak szemben egymással. Az öntudatára ébredt ember, lényéből fakadóan bizonyos igényeket támaszt a világgal szemben: otthonosságot követel tőle, megmagyarázhatónak, megismerhetőnek, emberi léptékűnek szeretné tudni, egységre kíván lépni vele. Nem akar belenyugodni az emberi lét végességébe, a halál mindent tagadó, mindent egy csapásra értelmetlenné tevő hatalmába, s abba sem, hogy életét véletlenek irányítsák. Hogyan válaszol a világ az ember e követeléseire? Süket csönddel. Otthontalannak, megmagyarázhatatlannak, és értelem nélkülinek mutatkozik. Lelepleződik idegensége az embertől. Az abszurd paradoxon lényege ember és világ szükségszerű egymásrautaltsága és ezen egymásrautaltság mélyén rejlő szörnyű össze-nem-illés, aránytalanság, idegenség. Camus erőteljesen hangsúlyozza, hogy nem a világ az, ami abszurd, hiszen az önmagában véve pusztán értelem nélküli. Az emberi szellem sem abszurd, hisz értelemigénye folytán éppenséggel ellentétes az abszurditással. Abszurdnak csakis a két oldal kapcsolatát, az ember értelemigényének és a világ értelmetlenségének összefüggését nevezzük.
Az abszurd azonban nem pusztán "tudás", hanem "magatartás", "életszabály" is egyben: az emberi lét egyetlen autentikus módja. Megmaradni benne rendkívüli, heroikus erőfeszítést igényel. „Az abszurd embert az út egy bizonyos pontján nógatni kezdik. Felszólítják, hogy ugorjon”, írja Camus a "Sziszüphosz mítoszában". Az abszurdban álló ember lépten-nyomon olyan késztetések elé néz, amelyek megpróbálják kimozdítani belőle. A hit valamiben, bármi legyen is az, az öngyilkosság, a rezignáció vagy a derűs elfogadás, csakúgy, mint a megbánás, a bűntudat általi önsanyargatás mind-mind felszámolja az abszurdot. A hit, vagy a derűs elfogadás elmossák az emberi lét abszurditásának a tényét, az egyetlent, amelyben pedig biztosak lehetünk, az öngyilkosság pedig ugyancsak felszámolja az abszurdot, hiszen megszünteti a szembenállás két tagja közül az egyiket, az embert. Ahogy Camus írja, „az öngyilkosság is, az ugrás is végsőkig vitt elfogadás”. Camus éppen azt veti az egzisztencialisták szemére, hogy bár felismerik az abszurdot, paradox módon végrehajtják az "ugrást", s vallásos vigaszhoz menekülnek.
Ezek a megfontolások vonatkoznak a mindennapi tevékenységekre is: ha egyszer felismertük az emberi lét abszurditását, többé nem élhetjük úgy mindennapjainkat, ahogy a „boldog tudatlanság” állapotában tettük: „A holnapra gondolás, a célok kitűzése, bizonyos dolgok előnyben részesítése mind, mind azt feltételezi, hogy hiszünk a szabadságban. De e pillanatban az egyetlen szabadságról, melyen igazság alapulhat, a lét szabadságáról már tudom, hogy nincs. A halál az egyetlen realitás. Az abszurd felvilágosít: nincs holnap”. Ha pedig nincs holnap, ez azt jelenti, hogy közönyösek vagyunk a jövő iránt: „az élet értelmébe vetett hit mindig értékhierarchiát, választást föltételez […], az abszurdba vetett hit a minőség mennyiségre való felcserélésével egyenlő […], nem az a fontos, hogy minél jobban, hanem az, hogy minél többet éljünk”, fogalmazza meg a "kvantitatív etika" tételét Camus. A földi élet felértékelése mindenféle túlvilággal szemben, ez az abszurd ember lázadása az őt elnyomó és tagadó sors hatalmával szemben. „Tisztánlátásomat abba helyezem, ami tagadja. Felmagasztalom az embert, azzal szemben, ami rátapos, s ebben a feszültségben, tisztánlátásban, mértéktelen ismétlődésben találkozik össze szabadságom, lázadásom és szenvedélyem. Igen, az ember önmaga célja. Ő az egyetlen cél. Csak ebben az életben lehet valamit”.
Az abszurd ember tehát "permanens lázadásával" változtatja életszabállyá azt, ami korábban az öngyilkosság felé csalogatta, s heroikus erőfeszítése árán elnyeri "szabadságát" és "metafizikai boldogságát" egy olyan világban, amit nem tagad többé.

Alfred Adler (1870. február 7. – 1937. május 28.) osztrák pszichiáter. Adler Bécsben kezdte meg orvosi tevékenységét. Kezdetben a pszichoanalízis freudi vonalát vallotta, de rövid időn belül attól lényegesen különböző saját irányvonalat teremtett. 1911-ben megalkotta elméletét, amely individuálpszichológia néven vált ismertté.
Az I. világháború alatt az osztrák-magyar hadseregben szolgált orvosként. 1935-ben az Amerikai Egyesült Államokba települt át. Élete során számos könyvet és cikket publikált.
Alfred Adler (1870-1937) osztrák orvos, pszichiáter, pszichológus, az individuálpszichológia mélylélektani irányzatának megalapítója, mely a gyermekként tapasztalt tehetetlenségből (testi, szervi kisebbrendűségből) és a szociális viselkedés visszautasításából indulhatott ki és eredhetett.
Egy hatgyermekes család másodszülött gyermeke. Apja sikeres gabonakereskedő, akinek Alfred a kedvence. Gyermekként angolkórban szenvedett, ebből következően nem tudott bátyjaival versenyre kelni, vélhetően ez alapozta meg későbbi elmélkedését is a kisebb-, illetve alsóbbrendűségről és ennek koncepciójáról. Ötéves korában tüdőgyulladásban majdnem meghalt, ennek hatására fordult később az orvosi pálya felé. Először a szemészeten dolgozott, majd általános gyakorló orvos, végül áttért a pszichiátriára, otthagyván praxisát, mivel nem tudta magát lelkileg túltenni a fiatal páciensek korai halálán. Orosz nőt vett feleségül, három lánya és egy fia született. Gyermekei közül kettő később adleriánus pszichiáter lett. Sigmund Freud követőjeként 1910-ben a Bécsi Pszichoanalitikus Társaság vezetője, elnöke. Később útjaik kettéváltak, Adler megalapította az Induviduálpszichológiai Társaságot.
A neurózis megelőzése érdekelte, a bécsi állami iskolákban gyermeknevelési tanácsadó központokat hozott létre. Hitler hatalomra jutása előtt került a csúcsra, de áttelepült Amerikába. Kényszeres előadóvá vált, aki mindenféle típusú és létszámú hallgatóközönség előtt terjesztette tanait. 1932-ben a klinikai pszichológia professzora lett Long Island-en az Orvosi Főiskolán. 1937-ben egy előadói útja során szívroham következtében halt meg.
Míg Freud az emberi viselkedést elfojtott szexuális tartalmakkal hozza kapcsolatba, addig Adler az egó felsőbbrendűségi törekvéseit és környezetének interakcióját tekinti viselkedésünk mozgatórugójának. Azt vallotta, hogy az embert elsősorban társadalmi késztetések motiválják. Nem csupán azt állítja, hogy az embert a társadalmi hatások szocializálják, hanem azt, hogy maga a szociális érdeklődés veleszületett tulajdonság.
Az individuálpszichológia vezette be a kisebbségi komplexus fogalmát. Eszerint az ember születésétől fogva az egója felsőbbrendűségi érzésétől vezéreltetve arra törekszik, hogy uralkodjon környezetén és hatalmát afelett erősítse. Természetesen a környezet és a társadalom ezt a dominanciatörekvést szabályozza, illetve elnyomja a szocializációs mechanizmusok által. Ennek a mechanizmusnak a hibái, az alacsony társadalmi státusz vagy az eltérő fizikai tulajdonságok miatti lenézés, illetve a nagyfokú mellőzés a gyermekkorban azonban megbetegítheti a lelket, és az individuumban frusztrációt, kisebbségi érzést kelthet. Az egó ekkor kisebbségi komplexust fejleszt ki magában, mely hamis énképet vetít a tudatba, és így további kudarcokat, sőt pszichoszomatikus betegségeket okozhat. Kompenzációként végletesen egocentrikus viselkedésre is késztetheti a kisebbségi komplexussal élő embert, aki ugyanúgy figyelmen kívül hagyja környezetét, ahogy saját magát is mellőzve látta a környezete által.
A kisebbségi komplexus egy fajtája az alacsony emberekben esetenként kifejlődő Napóleon komplexus, vagy a magas emberek „fordított” Napóleon komplexusa. Az utóbbi esetben végletesen jelentéktelennek gondolja magát a beteg, míg az előbbiben megváltói jelentőségűnek.
Adler munkásságának másik jelentős terméke a "kreatív én" fogalmának megteremtése. Ez egy szubjektív rendszer, amely értelmezi és jelentéssel látja el a szervezet élményanyagát.
Adler tanainak harmadik vonala, a személyiség egyediségének és a saját életstílusnak a hangsúlyozása. Adler elméletében nem tulajdonít nagy jelentőséget a szexuális ösztönöknek, mivel szerinte az ember elsősorban társadalmi lény. A tudatot helyezte a személyiség középpontjába, szerinte az ember általában tisztában van viselkedése okaival.

Boldog VI. Pál (Giovanni Battista Enrico Antonio Maria Montini) (Concesio, Brescia megye, 1897. szeptember 26. – Castel Gandolfo, 1978. augusztus 6.) római pápa 1963 és 1978 között. Ő felügyelte elődje, Szent XXIII. János pápa által összehívott II. vatikáni zsinat legtöbb döntésének meghozatalát.
Giovanni Montini helyi nemesi család fiaként született Concesióban. 1916-ban kezdte meg papi tanulmányait, és 1920-ban szentelték pappá. A Szent Gergely Egyetemen, a Római Egyetemen és az "Accademia dei Nobili Ecclesiasticin" tanult. 1937-től XI. Piusz pápa államtitkárának, Pacelli bíborosnak a helyettese. Amikor Pacelli XII. Piusz néven pápa lett, megerősítette Montinit ebben a pozíciójában, majd az új államtitkár 1944-es halála után szerepét maga a pápa vette át, Montini továbbra is betöltötte ezt a posztot.
Tevékenységét némi homály fedi ebből az időszakból; nem pontosan ismert szerepe a Vatikán diplomáciai tevékenységében a második világháború idején. Kritika alapját képezi a Szentszék kapcsolata a fasiszta Galeazzo Ciano gróffal, Mussolini (utóbb kivégzett) vejével és külügyminiszterével. Montinit többen vádolták azzal, hogy a fasisztákkal tárgyalt és előnyöket szerzett tőlük a Vatikán számára, hogy segített magas rangú náciknak elmenekülni a hitleri birodalom összeomlásakor. Ugyanakkor nagyobb összegekkel segítette az üldözött európai zsidóságot. Bár elvileg a vatikáni kormányzat egyik alkalmazottja volt csupán, Montini gyakorlatilag XII. Piusz leghűbb támogatója és a korszak egyik legbefolyásosabb embere volt. Meg nem erősített információk szerint Montini és Alcide de Gasperi megpróbáltak találkozót összehozni Maria José belga hercegnő (az olasz király menye, Umbertó piemonti herceg felesége) és az Egyesült Államok vatikáni követe, Myron Taylor között, hogy Olaszország különbékét köthessen az Államokkal; a találkozás azonban nem jött létre.
1954-ben Montini a Milánói főegyházmegye érseke lett. A hagyomány szerint ezt a rangot az kapja meg, akit a pápa bíborossá szándékozik kinevezni, amint üresedés van a bíborosok sorában. Sokak meglepetésére XII. Piusz nem nevezte ki Montinit bíborossá (nem volt köztudott, hogy az 1952-es titkos konzisztóriumon ő nem fogadta el a kinevezést). Bár sokan XII. Piusz későbbi örökösének tekintették, Montini, mivel nem volt bíboros, nem követhette Piuszt a pápai trónon, így annak halála után (1958) Angelo Roncalli bíboros lett az új pápa XXIII. János néven, aki viszont szinte azonnal bíborosi rangra emelte Montinit.
Montini bíborost mindenki János pápa leendő utódjának tekintette. Támogatta János döntését a második vatikáni zsinat összehívására. Amikor János 1963-ban elhunyt, Montini lépett a pápai trónra "VI. Pál" néven. Az ő uralma alatt fejeződött be a vatikáni zsinat, 1965-ben. Ugyanebben az évben felállította a püspöki szinódust, de két dolgot kivont a hatáskörükből: a papi nőtlenséggel és a fogamzásgátlással kapcsolatos döntéseket; később mindkét témakör nagy port felverő enciklikái témája lett. Feloszlatta a nemesi testőrséget és a palotaőrséget, és a Svájci Gárdát tette meg a Vatikán egyedüli fegyveres erejévé.
Ő volt az utolsó pápa, akit a pápai tiarával koronáztak meg; utódja, I. János Pál eltörölte e ceremóniát. VI. Pál tiaráját, amelyet milánói egyházmegyéjétől kapott ajándékba, a Washingtonban álló Szeplőtelen fogantatás Bazilikájának adományozta, ajándékképpen az amerikai katolikusok számára.
1977-ben magánkihallgatáson fogadta Kádár Jánost. Sikerrel érte el a templomi hitoktatás engedélyezését és az utolsó börtönbe zárt szerzetes (Lénárd Ödön) szabadon bocsátását, de a szerzetesrendek újbóli engedélyezését már nem. Nyilatkozata szerint elégedett volt Miklós Imre, az Állami Egyházügyi Hivatal (ÁEH) elnökének tevékenységével is.
2014. május 10-én az Apostoli Szentszék bejelentette, hogy VI. Pál pápa boldoggá avatása 2014. október 19-én fog megtörténni, ugyanis Ferenc pápa ehhez megadta hozzájárulását.
2014. október 19-én Ferenc pápa, XVI. Benedek emeritus pápa jelenlétében, délelőtt 10 óra 30 perckor boldoggá avatta egykori elődjüket, VI. Pál pápát, akinek liturgikus ünnepét születésnapjában: szeptember 26-ában jelölte meg.

Ayn Rand (Szentpétervár, 1905. január 20. – New York, 1982. március 6.) orosz származású amerikai regényírónő és filozófus. A második világháború utáni években jelentős befolyása volt mind a konzervatív, mind a liberális amerikai társadalmi réteg gondolkodására. Hírnevét regényei és filozófiai szisztémája alapozta meg; az általa kifejlesztett filozófia az objektivizmus egyik ága.
Eredeti nevén Alisza Zinovjevna Rozenbaum (Алиса Зиновьевна Розенбаум), Ayn Rand Szentpétervárott született három nővér – Alisza, Natasa és Nora – legidősebbjeként. Szülei a zsidó középosztályhoz tartoztak, kémikus apjának jól menő gyógyszertára volt. Ayn Rand tanulmányait Oroszországban, illetve a Szovjetunióban végezte. Az 1917-es forradalom idején, tizenkét éves korában lakásuk ablakából figyelte a Szentpétervár terén vörös zászlót lobogtató tömeget. A forradalmi események következtében a nyugodt családi életnek vége szakadt. Miután apja gyógyszertárát a szovjet kormány elkobozta, a család a Krímbe menekült. Odessza felé útközben banditák támadták meg őket, s csak kevésen múlt, hogy túlélték a veszélyes helyzetet. A Krímben Rand apja újra gyógyszertárat nyitott, amelyet a kormány ezúttal is kisajátított.
Tizenhat éves korában Rand visszatért Pétervárra, és beiratkozott az állami egyetem történelem, pedagógia, filozófia és jogi szakára. 
Formális filozófiai tanulmányai csak egy pár kurzusra terjedtek ki: tanulmányozta Platónt, Arisztotelészt, és Nietzschét, de a filozófia többi jelentősebb képviselőjéről csak kivonatokat és összefoglalókat ismert. Míg Rand tanult, apja egy gyógyszerész szövetkezetben vállalt munkát. Mivel Rand nem tartozott a proletár osztályhoz, az egyetemről eltanácsolták, éppen mielőtt végzett volna; végül néhány külföldi értelmiségi közbenjárására 1924-ben megengedték Randnek és a többi eltávolított diáknak, hogy levizsgázzanak. Ezután még egy évig forgatókönyvírást tanult a pétervári Filmművészeti főiskolán.
Diákévei alatt Victor Hugo, Edmond Rostand, Friedrich Schiller és Dosztojevszkij voltak kedvenc írói. Friedrich Nietzsche munkáit is lelkesen tanulmányozta. Csodálta az "Így szólott Zarathustra" című filozófiai regényét, de ugyanakkor a filozófus jó néhány állításával nem értett egyet.
1925 vége felé Rand vízumot kapott az Egyesült Államokban élő rokonai meglátogatására. 1926 februárjában, 21 éves korában érkezett hajón New Yorkba, ahol később otthonra talált. Miután rövid ideig rokonoknál lakott Chicagóban, úgy döntött, hogy Szovjetunióba többé nem tér vissza. Felvette az Ayn Rand nevet, és Hollywoodba utazott azzal a céllal, hogy forgatókönyvíró lesz, de eleinte kénytelen volt bármiféle munkát elvállalni. Egy véletlen találkozás folytán a híres rendező, Cecil B. DeMille statiszta szerephez jutatta "The King of Kings" című filmjében, majd felvette szövegkönyvek olvasására.
Mialatt "The King of Kings" filmben szerepelt, Rand szándékosan és szó szerint belebotlott egy fiatal, Frank O'Connor nevű színészbe. 1929-ben összeházasodtak. A kapcsolat 50 évig tartott, egészen O'Connor 1979-ben bekövetkezett haláláig. 1931-ben Rand megkapta az amerikai állampolgárságot, és 1935-ben már színdarabot készített a New York-i Broadwayn. Közben hozzáfogott a regényíráshoz.
Első, önéletrajzi ihletésű regényét "(Fogoly lelkek – We the Living)", 1936-ban adták ki. Helyszíne Szovjetunió, témája az állam és az egyén közötti harc. A könyv előszavában Rand megjegyezte: „ "A" Fogoly lelkek " csak intellektuális szempontból életrajzi regény. A történet kitalált, de a háttér igaz.”"
Második, rövid regényét Himnusz "(Anthem)" címmel Angliában adták ki 1938-ban, Amerikában hét évvel később. A könyv egy feltételezett, jövőbeli világ víziója, ahol a kollektivizmus annyira elhatalmasodott, hogy már az egyes szám első személye, az "Én" is eltűnt nemcsak a nyelvből, hanem az emberek emlékezetéből is. Bár a történet Rand világnézetét tükrözi, stílusa Nietzsche "Így szólott Zarathustra" című művére emlékezteti az olvasót, tartalma pedig egy híres orosz regény visszhangjának tűnik, melyet Jevgenyij Zamjatyin írt "Mi" címmel. Arra viszont, hogy Rand olvasta volna a könyvet, vagy egyáltalán tudott volna a létezéséről, nincs bizonyíték.
Első komoly könyvsikere "Az ősforrás" "(The Fountainhead)" volt 1943-ban, egy romantikus és egyúttal filozofikus regény. Az írónő hét évig dolgozott rajta. Főhőse egy Howard Roark nevű fiatal építész, aki hajthatatlanul harcol mindazok ellen, akik készek saját énjüket mások akaratának alárendelni. A regényt tizenkét kiadó utasította vissza, míg végül a Bobbs-Merrill Company elfogadta a kéziratot.
Könyvismertetőjében a "New York Times" így dicsérte a regényt és íróját: "„Rand briliánsan, gyönyörűen, és egyúttal keserűen ír, szinte himnuszt zeng az egyén identitásáról...az olvasó nem tudja elkerülni, hogy át ne gondolja a mai idők alapvető emberi kérdéseit”."
"Az ősforrás" idővel világsiker lett, egyúttal meghozta Rand számára az anyagi biztonságot. Hatmillió példány kelt el, és a továbbiakban kb. 100 000 példányt adtak el belőle évente. A regényt ugyanezzel a címmel Amerikában vitték filmre 1949-ben. A forgatókönyvet maga Rand írta meg, Howard Roarkot Gary Cooper amerikai színész alakította.
Legismertebb munkáját, az 1100-oldalas "Veszett világ" "(Atlas Shrugged)" című regényét 1957-ben adták ki, szintén tartós sikerrel. A könyvről az írónő ezt mondta: "„Ebben a regényben minden benne van, amit kilencéves koromban elképzeltem egy regényről; mindazt kifejezi, amit egy szépirodalmi munkától elvártam.”" 
A "Veszett világ" témája a racionalitás szerepe az emberi létben. A könyvben Rand egy olyan új erkölcsi filozófiát mutat be, amely a racionálisan felfogott önérdeket propagálja. A könyv szócsöve Rand legfontosabb filozófiai elveinek. A történet egy hipotetikus Egyesült Államokban játszódik: az ország legjelesebb gyártulajdonosai, tudósai és művészei sztrájkot hirdetnek, majd visszavonulnak egy hegyek között fekvő rejtekhelyre, ahol kiépítenek egy független, szabad piacra alapozott gazdaságot. A könyv főhőse, John Galt a sztrájkot úgy fogja fel, mint a világ motorjának megállítóját: a sztrájk megvonja a társadalmat mindazoktól akik eddig hozzájárultak az ország virágzásához. A hegyi településen összeverődött társaság azt akarja bizonyítani, hogy racionális és produktív erőfeszítések nélkül a gazdasági élet, és vele együtt a kultúra is összeomlik, a társadalom szétesik. A regényben megtalálhatók mind a misztikus, mind a tudományos fantasztikus irodalmi irányzat elemei; ezen kívül magába foglalja Rand objektivista nézeteit egy végtelenül hosszú monológban, melyet a sztrájk vezérével, a főhős John Galttal fejtet ki több oldalon keresztül.
A könyv fordulópontot jelentett Rand életében: kiadása után filozófiával kezdett foglalkozni.
Politikai nézetei átitatják regényeit és filozófiáját egyaránt. Hangsúlyozza az egyén jogait (mint például a tulajdonjogot), és a "laissez-faire" kapitalizmust, melyet egy alkotmányosan határolt kormányzat szabályoz. Rand erősen ellenzi a kollektivizmus minden formáját, így a központosított kormányzást is. A kollektivizmus az egyént a csoportnak rendeli alá – hogy aztán az a csoport faji vagy osztálybeli, már nem számít. A kollektivizmus tana szerint az embereket kollektív munkára és gondolkozásra kell kényszeríteni a közösség javára. Az egyénnek joga nincs, élete és munkája a csoporthoz tartozik, ennélfogva a csoport bármikor feláldozhatja érdekeinek megfelelően. Ezt a doktrinát fenntartani természetesen csak erőszakkal lehet – vagyis centralizált kormányzással, ami szükségszerűen mindig is politikai végrehajtója volt a kollektivizmusnak. 
Rand úgy látta, hogy a fasizmus és a kommunizmus két rivális, totalitárius kormányzat, mely ugyanazért a célért harcol: mindkettő szándéka a szegény rétegek leigázása és a gazdagok javainak kisajátítása, az uralmon lévő klikk fenntartása érdekében. A alapvető helyzet nem a "szegény a gazdag ellen", hanem az "ember az állam ellen" – vagyis az emberi jogok a diktatóriával szemben.
Azonkívül hogy ateista volt, Ayn Rand etikai nézetei is lényegesen különböztek a megszokottól. Az erkölcsös magatartáson alapuló egoizmust hirdette, melyet észszerű önérdeknek nevezett. Az altruizmust elítélte; nézete szerint az emberbaráti gesztus nem más mint erkölcsi kannibalizmus, mivel egy ember boldogsága rendszerint egy másik ember boldogtalanságát jelenti.
Rand úgy tekintette nézeteit mint egy egységes filozófiai rendszert melynek lényege az ember, az a hősies lény, "„...akinek elsődleges erkölcsi kötelessége saját boldogsága, legnemesebb célja pedig a termékeny aktivitás az észszerűség keretein belül.”"
A vallásos hitet – mint az észszerűség antitézisét – elutasította. Ellenezte a miszticizmus és a természetfeletti bármilyen formáját, beleértve az intézményesített vallásokat. "„Az embernek önmagáért kell léteznie,”" írta 1962-ben. "„Nem áldozhatja fel magát másokért, és másokat sem áldoztathat fel öncélúan, saját érdekei nevében”."
Elismerte Arisztotelész és Nietzsche befolyását gondolkodására, de Immanuel Kant hatását tagadta. Kant filozófiáját, mely szerint a valóságot mint olyant az ész nem tudja felfogni, visszautasította.
Politikájában Rand a "laissez-faire" kapitalizmust hirdette mint az egyetlen lehetséges, morális társadalmi rendszert – vagyis hagyni kell az embereket cselekedni, ahogy az nekik tetszik, a kormány beavatkozása nélkül. Erősen ellenezte Harry S. Truman, Richard Nixon, később pedig Ronald Reagan politikáját is. "„…Az országnak állhatatosságra, világosságra és önbizalomra van szüksége,”" mondta. "„Az államfők nem engedhetik meg, hogy a konzervatív és vallásos elemek visszadobjanak minket a középkorba a vallás és politika alkotmányellenes összefogásán keresztül”."
Hasonlóan az állam és az egyház elválasztásának szükségességéhez, Rand az állam és a gazdasági élet elválasztása mellett érvelt: Az ember természetes joga, hogy saját belátása szerint cselekedhessen, hogy szabadon rendelkezhessen azzal, amit produkál; ebből következik, hogy a tulajdon erőszakkal vagy csalás útján való kisajátítását be kell tiltani. Az egyén jogait az erőszak ellen a bűnügyi és polgárjogi törvények kell hogy védjék, míg az egyént az ország alkotmánya az állam ellen védi. A kormány erőszakos beavatkozása csak akkor legális, ha azonnali veszély áll fenn, tehát lopás, zsarolás vagy gyilkosság esetében, vagy ha az országot külső agresszió fenyegeti.
Rand regényeit első megjelenésük után a komolyabb kritikusok túlságosan hosszúnak és melodramatikusnak bélyegezték. 1957-ben a "Veszett világ" regényéről megállapították, hogy olyan, mint egy figyelemreméltóan ostoba iskolai dolgozat. Mások szerint karakterei általában laposak és unalmasak; hősei hihetetlenül gazdagok, intelligensek, külsejük rendkívül vonzó; ellenfeleik gyengék, tele vannak kétellyel, képzelőerejük és tehetségük nincs. Ezzel szemben Rand csodálói dicsérik a könyvet. Andrew Bernstein amerikai filozófus professzor (az objektivista irányzat egyik képviselője), Rand karaktereit hihetőnek és pszichológiailag elegendően bonyolultnak tartja.
Egy 1963-as tanulmányban ("The Goal of My Writing" – Írásaim célja) Rand elmagyarázta, hogy regényei szándékosan különböznek a megszokottól. Céljuk az ideális ember ábrázolása: nem az ember, ahogyan van, hanem olyanként ábrázolva, ahogy lennie kellene. Önmagát, mint írót, romantikus realistának nevezte. Esztétikai nézeteit részletesebben az "A romantikus kiáltvány" "(The Romantic Manifesto)" című könyvében írta le 1969-ben.
A negatív kritikák ellenére Rand könyveit ma is olvassák. Műveiből 2007-ig bezáróan 25 millió példányt adtak el, az Ayn Rand Intézet (Ayn Rand Institute) szerint körülbelül 800,000 példány kel el évente.
Bár Rand hatása az Egyesült Államokban a legerősebb, híveinek száma nemzetközileg is növekedőben van.
Regényeihez hasonlóan, Rand objektivista filozófiája Amerikában egymásnak ellentmondó véleményeket eredményezett. Némelyek egyszerűen elvetik, mások részben vagy egészben elismerik nézetei jogosultságát. 
Vannak kritikusok, akik Rand objektivizmusát kultusznak nevezik; azt mondják, hogy követői rabszolga módon ragaszkodnak bebizonyíthatatlan elméleteihez, inkább személye iránti rajongásból mint észszerű meggondolás alapján.
Kritikusai nagystílű általánosításokkal vádolják, azonkívül azzal is, hogy gondolkodásában nem volt elég tudományos.
Míg élt, az akadémiai filozófusok nem pazaroltak rá különösebb figyelmet. Ugyan a kapitalizmus és az önzés szenvedélyes védelme miatt intellektuális körökben sem talált szimpátiára, a helyzet halála után megváltozott; úgy tűnik, manapság egyre többen foglalkoznak érdemlegesen filozófiájával.
1951-ben Rand és férje Los Angelesből New Yorkba költözött. Rand szeretett városában maga köré gyűjtött egy értelmiségiekből álló társaságot, melynek aztán tréfából az "Ayn Rand kollektíva" (Ayn Rand Collective) nevet adták. A tagok közé tartozott egy fiatal, pszichológiát tanuló diák, Nathan Blumenthal, feleségével együtt (Blumenthal később Nathaniel Branden-re változtatta nevét). Idővel Rand és a nála sokkal fiatalabb Branden között szexuális viszony alakult, házastársaik kölcsönös beleegyezésével. A viszony 1968-ig tartott, szakításukat Rand nem tudta feldolgozni, filozófiájának teljesen ellentmondva viselkedett. Tanulmányai befejeztével Branden egy nyilvános intézményt alapított "Nathaniel Branden Intézet" néven (Nathaniel Branden Institute), az írónő filozófiájának terjesztésére. A "Kollektív" tagjai előadásokat tartottak az Államok különböző városaiban, és cikkeket írtak Rand "Az objektivista" című újságjába. 
1960 és 1970 között Rand írásain és egyetemi előadásain keresztül fejlesztette tovább filozófiáját. 1963-ban tiszteletbeli doktorátust kapott a portlandi Lewis and Clark College-tól.
1973-ban látogatóba hívta Nora húgát és annak férjét a Szovjetunióból, remélve hogy a házaspár Amerikában marad, de Rand csalódására mindketten a hazatérés mellett döntöttek.
Rand terve, hogy megír még egy regényt, már nem vált valóra. Miután 1974-ben rákos tüdejét megoperálták, egészsége egyre hanyatlott. Szívbénulásban halt meg 1982, március 6-án otthonában, New Yorkban. 
1942-ben Olaszországban filmre vitték Rand "Fogoly lelkek" című regényét, a szerző tudta és beleegyezése nélkül. (Scalara Films, Róma, Olaszország).
1949-ben Rand forgatókönyvet írt "Az ősforrás" megfilmesítéséhez. Az építész szerepét Gary Cooper játszotta.
A "Veszett világ" adaptációjának elindítására 2008-ban került sor és a két részes film első része 2011-ben került az amerikai mozikba "Atlas Shrugged" címmel.
Film Ayn Rand életéről: 1999-ben egy független filmgyártó vállalat filmet készített Ayn Rand életéről "Egy filozófusnő szerelmei" "(The Passion of Ayn Rand)" címmel, Helen Mirren főszereplésével.

A Bánk bán Erkel Ferenc háromfelvonásos operája. Szövegkönyvét Egressy Béni írta Katona József azonos című drámája alapján. Elsőként a Tisza-parti jelenetet hallhatta a közönség 1861. január 6-án, Pesten, a Nemzeti Múzeum dísztermében. A teljes mű ősbemutatójára 1861. március 9-én került sor Nemzeti Színházban.
A "Hunyadi László" sikere után Erkel nyomban hozzálátott egy új opera téma kereséséhez. Mivel ismét történelmi operát akart írni, nem volt könnyű dolga: valódi drámai töltésű magyar történelmi eseményt keveset ismerhetett. Egyes hírek szerint ezért először egy eredetileg francia nyelvű librettót akart megzenésíteni. Ha ez nem is annyira valószínű, az mindenesetre tény, hogy a zeneszerző harmadik operájának megkomponálása előtt fel kívánta mérni, hogy Egressy Bénin kívül még ki jöhet szóba, mint szövegkönyvíró. Egyes sajtóhírek szerint ezért próbaképpen Czakó Gáborral és Gaal Józseffel is íratott librettókat, de ezeket nem sikerült felkutatniuk a zenetörténészeknek, de az efféle tervek felmerülése jól mutatja, hogy "Bánk bán" megzenésítése eleinte csak az egyik lehetséges terv volt a sok közül.
Erkelnek nem volt könnyű dolga. A korabeli vezető értelmiségiek szinte kivétel nélkül irodalmárok, írók, költők voltak, akiknek a jelentős része a zenét és különösen az operát felesleges fényűzésnek tartotta. A reformkor irodalmi nagyjai egyfajta komolytalanságot és olcsó szórakozást láttak a zenés színházban. Ilyen körülmények között nem volt könnyű olyan írót találni, aki ismeri a librettóírás dramaturgiai szabályait és mentes a műfaj elleni előítéletektől is, így végül maradt Egressy.
Katona József Bánk bánját először Egressy Gábor jutalomjátékaként adták elő a fővárosban, ennek következtében elképzelhető, hogy ő ajánlotta fivérének a témát. Közben kitört a szabadságharc, ami nem kedvezett volna egy új operabemutatónak, aztán az 1850-es években jött az elnyomás és a cenzúra. Az opera elkészültét ezután még egyéb körülmények is gátolták: 1851-ben elhunyt Egressy Béni, Hollósy Kornélia pedig, akinek Erkel Melinda szerepét írta, hosszú időre külföldre távozott. Aztán az 1850-es évek vége felé szép lassan enyhült a politikai légkör. Végül a bemutató 1861. március 9-én valósulhatott meg.
A darabbal kapcsolatban kezdettől fogva több probléma is volt. Politikailag sokáig nem számított kívánatosnak egy királyné-gyilkosság és a paraszti nyomor ábrázolása a színpadon. Katona drámájának előadásain előírás volt, hogy a gyilkosság nem történhet meg nyílt színtéren, csak az aktuális színfalak mögé rejtve, ezt az előadói gyakorlatot írták elő az opera számára is.
Az 1930-as években Radnai Miklós, a budapesti operaház akkori igazgatója, a "Hunyadi László" korszerűsítése után mind jobban sürgette a "Bánk bán" átdolgozását is. Szerinte erre a szöveg alacsony színvonala és rossz prozódiája miatt volt szükség, valamint a bonyolult szerkezet is nehézkessé tette a mű előadását. Radnai közben elhalálozott, így a zenei kiigazítást végül Rékai Nándor végezte el, míg a szcenikai-dramaturgiai változtatások ez alkalommal is Nádasdy Kálmán és Oláh Miklós munkái voltak. Az ily módon felújított darabot 1939. március 15-én tűzték műsorra. Ezekben az években azonban nem állt rendelkezésre a színháznál megfelelő hanggal rendelkező hőstenor, ezért a főszerepet baritonra írták át, Tiborc szólama pedig basszus lett. A címszerep baritonná változtatása sok kritikusnak nem tetszett, így amint lehetőség nyílt rá, visszaállították a tenor változatot. Ekkor, vagyis 1953-ban, Kenessey Jenő további átdolgozásoknak vetette alá a zenei anyagot. Többek között Melinda szólamát egyszerűsítette, valamint a Tisza-parti jelenetet stilizált csárdássá vonta össze. De a Hungaroton számára készült 1969-es felvételen Németh Amadé visszaállította a zenei anyag Rékai-féle változatát. Ezután pedig a Kenessey-féle változtatások mellőzésével játszották az operát a színházakban is.
Sokáig fel sem merült, hogy rekonstruálni kellene az eredeti partitúrát, és végre azt színpadra állítani. Az opera zenéjéből készült modern kiadású zongorakivonat is az átdolgozott verziót vette alapul. Az 1990-es évek elején Bácskai György rekonstruálta az eredeti partitúrát. 1993-ban, Erkel halálának századik évfordulója alkalmából, elkészítették az eredeti verzió hangfelvételét, és megjelentették azt CD-n. Ez nyilvánvalóan egy gesztus volt, ami visszhangtalan maradt. Olyannyira, hogy 2000-ben, mikor felmerült, hogy operafilmet kellene forgatni a műből, Káel Csaba rendező természetesnek vette, hogy az átdolgozott verzióhoz nyúl.
Közben elkezdődött az MTA Zenetudományi Intézetben Erkel operáinak kritikai kiadása. Ennek során először a "Bátori Mária", majd a "Hunyadi László" eredeti partitúráját adták ki. 2008-ban már készen állt a "Bánk bán" kritikai kiadása is (de annak megjelentetését az Erkel bicentenáriumra időzítették), így mikor a debreceni Csokonai Színház fontolóra vette, hogy műsorra tűzi nemzeti operánkat, Tallián Tibor professzor meggyőzte Vidnyánszky Attilát, hogy az ős "Bánk bán"t állítsa színpadra. A rendező nyilatkozata szerint az eredeti verzió nagy sikert aratott a vidéki közönség körében, és harminc előadást ért meg, valamint számos alkalommal vendégszerepelt vele más városokban is a társulat (két alkalommal Budapesten, valamint 2010-ben, a Miskolci Nemzetközi Operafesztiválon). Sajnos úgy látszik, hogy a Magyar Állami Operaház végül mégsem tűzi műsorra az ős Bánk bánt.
A 2010-2011-es évadról szóló első tájékoztatókban még arról beszéltek a MÁO vezetői, hogy vendég rendező, az olasz Cesare Lievi állítja majd színpadra a "Bánk bán"t a 2010-ben kiadásra került kritikai kiadás alapján. Nemsokkal ezután az opera vezetősége közölte, hogy nem az eredeti Egressy-féle szöveggel kerül felújításra a darab. A librettót Térey János írta volna át, ám nem sokkal Kovalik Balázs menesztése után, Vass Lajos igazgató lefújta a bemutatót. Hogy pontosan miért, azt nem lehet tudni, mert az operaház nem adott ki hivatalos tájékoztatót a bemutató törléséről. Az operaház honlapjának június-augusztusi állapota szerint az ősváltozat csak egyetlenegy alkalommal, 2010. november 7-én hangzott volna el koncertszerű előadás keretein belül. Aztán a nagy érdeklődés miatt végül a november 6-ra tervezett Erkel operagálát törölték és helyette az ős Bánk bán tűzték műsorra. Tehát végül két ős Bánk bán előadásra került sor a Magyar Állami Operaházban az Erkel bicentenárium alkalmából, és már nem teljesen koncertszerűen. A félig szcenírozott előadást ifj. Palcsó Sándor rendezte, a karmester Héja Domonkos volt. Az évad többi részében az opera átdolgozott verzióját játsszák, de Győriványi Ráth György, az operaház ideiglenes főzeneigazgatójának blog bejegyzése szerint, az ünnepi előadás zenei anyagából hangfelvételt fognak készíteni, a kulturális államtitkár támogatásával. A két ünnepi előadást végül az eredeti librettóval adták elő, a november 6-ai előadást felvette a Magyar Televízió, és két ízben le is vetítette. Végül azonban mégsem a teljes, vágatlan zenei anyag hangzott el: a partitúrából kihúztak több közzenét és a második felvonás fináléját. Azonban tény, hogy a budapesti közönség több mint hetven éve nem hallhatta az opera autentikus verzióját a maga eredeti valójában.
Időközben Győriványi közölte, hogy a következő évadban a kritikai kiadás alapján készült Bánk bán előadást készítenek elő. Káel Csaba 2002-es rendezését alkalmazzák majd az ősváltozathoz, de húzásokat alkalmazni fognak a zenei anyagon. Közben december 19-én Plácido Domingo bejelentette, hogy nemzeti operánkat színpadra vinné a Los Angeles-i Operaházban, a kulturális államtitkár támogatásával. A tervek szerint két előadás lenne Amerikában nemzetközi szereplő gárdával, de magyar nyelven. Az előadásokat maga Domingo vezényelné. Az még egyelőre nem dőlt el, hogy teljes vagy csak színpadszerű előadásra fog-e sor kerülni. Domingo egyébként már korábban is felvetette az opera amerikai bemutatójának gondolatát, akkor Washingtonban szerette volna színpadra állítani a darabot, de végül nem tudott megegyezni az operaház vezetőségével. Most viszont lát esélyt a bemutató megvalósítására.
Ottó közli Biberachhal, hogy megszerzi magának Melindát, bármi áron. Ezután bevonul a báli ünnepségre a vendégsereg. Petúr háborog, amiért királyné és hívei két kézzel szórják a pénzt. Hívei megpróbálják csendesíteni, hogy ne keltsenek feltűnést. Bordalt kérnek tőle, s Petúr eleget tesz kérésüknek, de keserű bordalt énekel, majd közli híveivel, hogy hazahívta Bánkot, hogy a nagyúr végre saját szemével lássa, mi folyik az udvarban. Ezután Ottó jelenik meg Melindával és a királynéval. A herceg szép szavakkal udvarol az asszonynak, aki elutasítja közeledését. Kétértelmű szavaival a királyné is biztatja Melindát.
Ezután érkezik haza Bánk, aki előtt Petúr feltárja, hogy összeesküvésre készülnek Gertrúd ellen. Bánk esztelennek tartja az ötletet, de amikor Petúr azt mondja, hogy a titkos összejövetelükre a belépő jelszó Melinda, megváltozik a véleménye. Ebben az is közrejátszik, hogy közben megjelenik Biberach is, aki közli vele, hogy ha látni akarja együtt Ottót és Melindát, akkor rejtőzzön el a lépcsőfordulónál.
Ezután következik Melinda és Ottó jelenete. A herceg heves szavakkal ostromolja az asszonyt, szerelmet vall neki, könyörög, végül térde is esik. Melinda ekkor Bánkra emlékszik, majd kéri Ottót, hogy bocsássa el. A férfi kétségbeesésében még hevesebben ostromolni kezdi az asszonyt. Végül Melinda elszalad, Ottó pedig utána ered. Bánk kihallgatta a jelenetet, és most teljesen lesújtva érzi magát, bosszút esküszik a herceg ellen. Bánk távozik, és ismét Ottó tűnik fel, ezúttal Biberach kíséretével. A kóbor lovag azt tanácsolja neki, hogy keresse fel Melindát és kérjen tőle bocsánatot. Kétféle port ad neki: altatót a királyné, és bódító szert Melinda számára.
1. kép: Bánk az ország nyomorán kesereg. Töprengéseit Tiborc zavarja meg, akit először útonállónak néz. Tiborc felpanaszolja neki a parasztok nyomorát, de Bánkot annyira gyötri saját fájdalma, hogy alig tud rá figyelni. Majd egy sebhelynek köszönhetően felismeri Tiborcban régi megmentőjét. Ekkor Biberach hozza a hírt, hogy Ottó terve sikerült. Bánk összeroskad, a megjelenő Melinda előtt elátkozza gyermeküket. Az asszony megrémül férje a szavaitól, és arra kéri, hogy inkább ölje meg őt, de kisfiukat ne átkozza. Bánk végül megbocsát zavart feleségének, és gyermekével együtt Tiborcra bízza.
2. kép: Bánk felkeresi a királynét a lakosztályában. Gertrúd eleinte gőgösen számon kéri a nagyurat, amiért ráront és alaptalanul vádolja, s megfenyegeti, hogy ezért számolnia kell. Ezután Bánk veszi át a szót, aki felpanaszolja az ország nyomorát, és azt, hogy a királyné mulatozik, miközben férje, a király messze földön harcol, és hogy a királyné, testvérének kedvéért még a kerítőnő szerepét is magára vállalta. Bánk szavai egyre hevesebbek, Gertrúd megrémül és segítségért kiált. Ottó szalad be, de Bánkot meglátva rémülten elmenekül. A nagyúrnak ez volt az utolsó csepp a pohárban. Haragja egész Meránia ellen fordul, ekkor Gertrúd tőrt ragad, de Bánk kicsavarja azt a kezéből, és végül ő szúrja le vele a királynét.
1. kép: Tiborc és Melinda a Tisza partjára érkezik. Az asszony elméje egyre zavarosabb, egy madárról hallucinál, akit el akar hessegetni, majd egy gerlepárról énekel. Tiborc csónak után néz. Közben vihar tört ki, Melinda elméje teljesen elborul, és kisfiával együtt a folyóba veti magát.
2. kép: A király hazatért a csatából, de itthon nem fényes ünnepséggel, hanem neje ravatalával fogadják. Elé vezetik a békétlenek vezéreit, akiken számon kéri a királyné meggyilkolását, de Petúr és társai végig tagadnak. Végül megjelenik Bánk, és magára vállalja a gyilkosságot. A király ekkor kardot ránt és meg akar vívni vele. Bánk azonban hűséges királyához, így nem akar vívni vele. A jelenetet Tiborc megjelenése szakítja félbe, aki hordágyon hozatja be Melinda és kisfia holttestét. A nagyúr összeroppan a fájdalomtól, és közli a királlyal, hogy már bosszulva van.
A királyi palotában ünneplő vendégek kórusával indul az opera. A vidám hangulatot csak Petúr keserű kifakadása zavarja meg, aki nem bírja tétlenül nézni, hogyan tékozolják el a nagyurak a királynéval együtt az ország vagyonát. Hívei csitítani próbálják, hogy ne keltsenek feltűnést, végül bordal éneklésére ösztönzik. Petúr keserű bordalt énekel, majd elmondja a békétleneknek, hogy hazahívta Bánkot, hogy a nagyúr saját szemével lássa, mi folyik az udvarban. Ezután Ottó, Melinda és Gertrúd lép színre a mulatozókkal. Ottó szép szavakkal próbál hatni Melindára, aki elhárítja közeledését, de még Gertrúd is biztatja kétértelmű szavaival az asszonyt. Ottó jelenti, hogy egy futár a király győzelmeiről hozott hírt, erre inniuk kell. Hosszabb táncjelenet következik.
Ennek végével Petúr és a békétlenek elvonulnak, majd Gertrúd és kísérete is távozik, Ottó és Melinda kettesben maradnak. A herceg hevesen ostromolni kezdi az asszonyt. Biberach ezt látva eloson, hogy felkeresse Bánkot. A nagyúr azonban magától is belebotlik feleségébe és udvarlójába. Elrejtőzik, és nem akar hinni a szemének. Ottó szavaiban egyre hevesebb láng ég, végül letérdel Melinda előtt, aki férjére emlékezik. A herceg ezután mind kétségbeesettebben próbálkozik, az asszony végül elszalad. Biberach jelenik meg, aki altatót és bódító szert ad Ottónak: az altatót a királyné poharába tegye, a bódítószert Melindáéba. Ezután kérjen bocsánatot imádottjától, majd várja meg, amíg a szer hatni kezd. Így beteljesülhetnek vágyai.
A következő jelenetben Bánk elénekli franciás románcát, majd Biberach megerősíti benne, hogy amit az imént látott, az igaz volt. A kóbor lovag feltüzeli a nagyurat Ottó ellen: szerinte csak úgy tudja tisztára mosni a nevét, ha megöli a csábítót. Eközben Bánk haragja Gertrúd ellen irányul, mert a királyné kérte tőle, hogy küldje feleségét az udvarba, amíg ő távol van. Ezután következik a finálé: Melinda tiszteletlen szavakkal, ironikusan köszöni meg az estét a királynénak, aki haragra gerjed és elküldi az asszonyt.
1. kép: Biberach Bánkot a palota egyik termében hagyta. A nagyúr szívét kétségek gyötrik, az ország gyötrelmein kesereg. Töprengéseit Tiborc zavarja meg, akit először útonállónak néz. Tiborc elpanaszolja nyomorát, a paraszti sors nehézségeit. Bánk felismeri benne egykori megmentőjét, és bőségesen megjutalmazza a férfit: annyi pénzt ad neki, hogy ezután egy ideig ne legyenek gondjai.
Ezután Biberach hozza a hírt, hogy Ottó végrehajtotta tervét. Bánk megalázva érzi magát, és elátkozza gyermekét a felesége előtt. Melinda ezután arra kéri, hogy inkább ölje meg, csak kisfiát ne bántsa. A férfi végül megbocsát az asszonynak, és Tiborcot kéri meg, hogy várába vigye Melindát és gyermeküket. Az asszonyon már kezdenek mutatkozni az őrület jelei.
2. kép: Bánk felkeresi Gertrúdot. Az asszony először számon kéri a nagyurat, hogy minden előzetes bejelenés nélkül rátört és megrágalmazta. Ezután Bánk kezdi el a számonkérést: a királyné nem segített a szenvedő népen, mulatozik, miközben férje messze földön harcol, és öccse kedvéért még a kerítőnő szerepét is elvállalta. Gertrúd egyre jobban megrémül, segítségért kiált. Ottó fut be a kiáltozásra. Bánk számára ez az utolsó csepp a pohárba, a csábító megjelenése végleg kihozza sodrából, szidni kezdi a merániakat, mire a királyné rátámad. Bánk kicsavarja kezéből a tőrt, és leszúrja vele az asszonyt.
Ezután kitör a lázadás, a békétlenek lemészárolják a meráni vitézeket. A vérengzés közepén érkezik meg a király, aki felelősségre vonja a lázadókat és számon kéri rajtuk felesége megölését, de ők tagadnak: Gertrúdhoz nem nyúltak egy újjal sem. Végül a király megígéri, hogy tettükhöz méltó büntetést fog rájuk mérni.
1. kép: Tiborc át akarja vinni a Tiszán Melindát és annak kisfiát. Az asszony elméje egyre jobban elborul. Egy madárról hallucinál, akit el akar hessegetni, majd dalt énekel két kismadárról. Tiborc csónak után néz, közben vihar támad. Melinda lelke egyre jobban háborog, nem hallgat kísérője szavára sem, és a folyóba veti magát kisfiával.
2. kép: Gyászkórus siratja Gertrúdot a ravatalnál, a király kesereg hitvese halála miatt. Egy tiszt azzal vigasztalja, hogy megbüntették a gyilkost, aki Petúr volt. A király nem biztos ebben. Ezután felvezetik a további elítélteket is, akiket Endre szembesíteni akar Gertrúd holttestével. Az elítéltek tagadják bűnösségüket a királyné meggyilkolásában, egyébként arra hivatkoznak, hogy ők csak azt tették, ami szerintük az ország javára vált. Ekkor jelenik meg Bánk, és magára vállalja a királyné meggyilkolását. A király kardot ránt, és párbajra hívja a nagyurat, de Bánk nem akar megvívni Endrével. Közben megérkezik Tiborc. Hordágyon hozatja Melinda holttestét, elmondja mi történt. Bánk lelkileg összetörik, és a király tudtára adja, hogy Isten már megbosszulta.
Az utóbbi években több vita is folyt arról, hogy továbbra is az átdolgozott verzió maradjon-e műsoron, vagy esetleg az eredeti verziót kellene színpadra állítani. Tallián Tibor és Fodor Géza már régóta kardoskodott az eredeti verzió mellett, míg egyesek kitartóan védték Nádasdyék átdolgozását.
Az, hogy a huszadik század első felében történelmi operákat dolgozzanak át, szinte természetes volt, ezenkívül Radnai Miklósnak igaza volt, amikor a szövegkönyvet kritizálta: Egressy Béni verssorai a korabeli magyar irodalmi életben is csak harmadrangúnak számítottak, a prozódiája pedig még ennél is rosszabb, de Erkel mentségre szól, hogy a korszakban más operaszerzők sem nagyon foglalkoztak a prozódia kérdésével. Nádasdy Kálmán gyakorlott színházi emberként világosan látta azt a szakadékot is, ami a Katona-dráma és a librettó között tátongott. Abból, hogy az átdolgozók a cselekményt és a szöveget is a Katona-drámához közelítették, nyilvánvaló, hogy a prózai színdarab opera párját kívánták megalkotni. Nádasdy ezért részben Katona szövegeire cserélte a librettó 95%-át.
Az operában a békétleneknek eredetileg nagyon kis szerepet jutott: mindössze a bordal és az azt megelőző rövidke jelenet. Petúr szerepe is csak erre a rövid időre korlátozódik: Bánkkal énekelt kettősét eredetileg Biberach-hal énekelte a nagyúr. Biberachot Egressy jágói figurává alakította, de az átdolgozásban csekély szerepe van az eseményekben. A zenedráma felé közelítette a darabot a zárt számok határainak a felszámolása, a recitativók zenei anyagából Rékai összekötő zenét komponált az egyes számok közé.
Az első felvonás az átdolgozott verzióban Ottó és Biberach jelenetével indul, rájátszva a prózai darab prológusára. Eredetileg az opera egy báli nyitókórussal vette kezdetét, amelynek kétszeri megszólalása keretezte a darab voltaképpeni expozícióját. Nádasdyék megoldása nem elhibázott, de idegen az Erkel-korabeli opera dramaturgiai megoldásoktól.
A második felvonást eredetileg a király hazatértével, a lázadók elfogásával zárták a szerzők, de Nádasdy hatásosabbnak gondolta, ha Gertrúd megölése után legördül a függöny. Ez valóban jobb dramaturgiai megoldás, mint Egressy verziója. A szövegkönyvíró eredeti szándéka azonban az volt, hogy az ártatlanok elfogása után következzék a valódi bűnös leleplezése, így az eredeti alkotói szándék az átdolgozás következtében megint csorbát szenvedett. A király második felvonásbeli áriáját Nádasdyék a harmadik felvonásba helyezték át, erősen meghúzva. Fodor Géza felhívta rá a figyelmet, hogy a Donizetti- és a Bellini-operák fináléit is esetenként hasonló módon csonkították meg: az átdolgozók puszta formalitásnak tekintették a kérdést. Ily módon a király csak a tetemrehíváskor szembesül a lázadókkal és felesége gyilkosával. A második felvonás viola d’amore szólója összekötő zeneként szolgál a felvonás két képe között Nádasdyéknál, holott eredetileg Melinda áriájának hosszú bevezetője volt.
Az átdolgozók szakmai felkészültségét nem lehet kétségbe vonni, azt sem, hogy átdolgozásuk nem hat egységes egészként, de nyilvánvaló, hogy nem Erkel és Egressy elképzelései szólnak mögüle. Ezért a fő kérdés az, hogy egy eszményi operát akarunk látni, hallani, vagy a korabeli opera dramaturgiai szabályokat követő eredeti alkotást, annak minden hibája ellenére? Egy hiteles erkeli koncepciót, vagy annak egy átformált verzióját?
Erkel a "Bánk bán" komponálásakor azon az úton haladt tovább, amit a "Hunyadi László"val megkezdett. Az opera több szempontból is az érett mester összegzésének tekinthető: szerkezetbeli megoldások és tematikus motívumok szorosan a korábbi két Erkel operához kapcsolják. A zeneszerző céltudatosabban aknázta ki az idegen és a magyar zenei stílusokban rejlő dramaturgiai lehetőségeket, mint a "Hunyadi László" esetében. Az első felvonásban a francia és az olaszos hangvétel uralkodik, ezek a dallamok Gertrúdot és udvarát jellemzik. A rendkívüli drámai sűrűségű második felvonásban aztán a magyaros elem lesz a meghatározó. A harmadik felvonásban Melinda őrülési jelenete egyedülálló hangszeres kísérettel megszólaló verbunkos zene. A jelenet és az archaizáló hangszerek alkalmazásának előképe Meyerbeer Dinorah című művében keresendők. A kórusrészletek kivétel nélkül az olasz opera hangján szólnak, akárcsak Bánk és Tiborc kettőse, az előjáték pedig a Verdi-operákhoz hasonlóan, módot teremt a drámai atmoszférához.
Ami a "Bánk bánt" a korábbi Erkel-operák fölé emeli, az a zeneszerző minden eddiginél sokkal hatásosabb drámai kifejező ereje és a szereplők zenei jellemzése. A keserű bordal dacos hangja kitűnően érzékelteti a békétlenek nekibúsult, de elszánt hangját. Ottó szólama végig lángol, izzik féktelen érzelemkitöréseitől. Melinda szólama, az Ottóval énekel kettőse kivételével, a patetikus, lassú verbunkos típusát képviseli. Azonban az örülési jelenet egésze nem annyira a hiteles ábrázolást, mint inkább az énekesnő koloratúr tudásának a megcsillogtatását szolgálja. Bánk első felvonásbeli románca még a korabeli olasz és francia operák köznyelvén szól, csak a második felvonásban uralkodik el szólamában a magyaros hangvétel. Összességében elmondható, hogy a szólószámok Tiborc kivételével, jól jellemzik a szereplőket.
Az együttesekben azonban már megszűnik az egyéni jellemábrázolás. Az ellenfelek átveszik egymás dallamait – Melinda Ottóét, Gertrúd Bánkét –, és ezzel mintegy megszűnnek önálló jellemek lenni. A zenei anyag egészére jellemző, hogy váltakoznak benne a drámai erejű részek és a jobbára táncritmusokra épülő dallamok. A korábbi magyar operákhoz képest nagy előrelépést jelentett a mű nagy zenekara. Erkel a hangszerelés során addig új, a magyar operaszerzők által nem használt hangszereket fedezett fel (angolkürt, viola d’amore, cimbalom).
Erkel harmadik operájában a verbunkost a formaépítkezésben is felhasználta. A Tisza-parti jelenetben a verbunkos lassú-gyorsabb-még gyorsabb szerkezetét tette egy teljes jelenet tagolásának alapjává. A jelenet piccolóra írt furulya muzsikája kiemelkedik a zenei anyagból: itt a zeneszerző a valódi magyar népzenéhez rendkívül közelálló megoldásra talált.
Erkel egyenes vonalú operakoncepciójának csúcspontja a "Bánk bán". A hagyományos nemzetközi opera dramaturgiai és a verbunkos zene összevegyítését ebben a műben tudta megoldani a legmagasabb művészi színvonalon. Erkel ezzel maga is tisztában volt. Ha ezen az úton haladt volna tovább, akkor csak a Bánk bán utánzatait lett volna képes újra és újra megkomponálni. Ennek köszönhető, hogy a Sarolta után komponált operáiban hol a szerkezeti felépítésben, hol a melodikus anyagban, hol pedig a zenei stílusban tért el korábbi gyakorlatától.
Gertrúd – Delly Rózsi, II. Endre – Jámbor László, Ottó – Külkey László, Bánk bán – Joviczky József, Melinda – Osváth Júlia, Tiborc – Radnai György, Petúr bán – Fodor János, Biberach – Melis György. Közreműködik a Filharmóniai Társaság zenekara és a Magyar Állami Operaház kórusa, vezényel: Komor Vilmos. A felvétel helye és ideje: Budapest, 1956. A kiadás éve hanglemezen: 2011. Monopole MONO051, 2 CD
Gertrúd – Komlóssy Erzsébet, II. Endre – Sólyom-Nagy Sándor, Ottó – Réti József, Bánk bán – Simándy József, Melinda – Ágai Karola, Tiborc – Melis György, Petúr bán – Faragó András, Biberach – Palócz László. Közreműködik a Filharmóniai Társaság zenekara és a Magyar Állami Operaház kórusa, vezényel: Ferencsik János. A felvétel helye és ideje: Budapest, 1969. A kiadás éve hanglemezen: 1969, CD-n: 1994. Hungaroton HCD 11376-77, 2 CD, ADD, Stereo.
Gertrúd – Marton Éva, II. Endre – Gurbán János, Ottó – Daróczy Tamás, Bánk bán – Molnár András, Melinda – Kertesi Ingrid, Tiborc – Gáti István, Petúr bán – Kálmándi Mihály, Biberach – Arizier Csaba. Közreműködik a Budapesti Szimfonikus Zenekar és a Magyar Fesztiválkórus, vezényel Oberfrank Géza. A felvétel ideje és helye: Budapest, Olasz intézet, 1993. szeptember. A kiadás éve 1993. Alpha Line Records ALR 005-07, 3 CD, DDD, Stereo.
Gertrúd – Marton Éva, II. Endre – Kováts Kolos, Ottó – Gulyás Dénes, Bánk bán – Kiss B. Atilla, Melinda – Rost Andrea, Tiborc – Miller Lajos, Petúr bán – Sólyom-Nagy Sándor, Biberach – Réti Attila, Sólom mester – Asztalos Bence. Közreműködik a Magyar Millennium zenekara és a Magyar Nemzeti Énekkar, vezényel Pál Tamás. A felvétel helye és ideje: Budapest 2002, a kiadás éve CD-n: 2003. Teldec 0927-44606-2, 2 CD, DDD Stereo.
Gertrúd - Lukács Gyöngyi, II. Endre - Busa Tamás, Ottó - Fekete Attila, Bánk bán - Bándi János, Melinda - Kertesi Ingrid, Petur bán - Kálmándi Mihály, Biberach - Szegedi Csaba, Tiborc - Perencz Béla, Királyi tiszt - Beöthy-Kiss László. Közreműködik a Magyar Állami Operaház ének- és zenekara, vezényel: Héja Domonkos. A felvétel ideje és helye: 2011. január 3-10. a Magyar Állami Operaház Jókai utcai próbaterme (Budapest). A kiadás éve: 2011. március. Magyar Állami Operaház Opera Studio 001, 3 CD DDD Stereo

 átmozgatandó névre. (Kötőjel csak három azonos betű vagy betűjegy esetén kell, pl. "expressz-szerű" vagy "strucc-család".) 2006. január 30., 00:48 (CET)
Bikacsök - egy vadbarom vandál látogatása 2006. január 26., 19:03 (CET)
Körömpörkölt – ez egy ilyen nap. 2006. január 26., 19:05 (CET)
A kör (film) - az eredeti A kör szócikkből kiszedtem a redirectet és beraktam e lapnak a tartalmát. Ha névelő van a szócikk előtt, akkor egyértelmű, h filmről van szó. 2006. január 26., 16:12 (CET)
Galgóczy -reklám.-- 2006. január 26., 00:15 (CET)
NOFX - nyilvánvalóan nem cikk. -- 2006. január 26., 09:11 (CET)
Báthory és Báthori: felesleges redirektek -   2006. január 26., 23:27 (CET)
Gahiliyya és Aš-Šanfarā: hibás név, redirekt -   2006. január 26., 23:27 (CET)
Nem létező cikkekre történő hivatkozások -   2006. január 26., 23:09 (CET)
Fasz; nem kell indok. 2006. január 3., 11:03 (CET)
 2006. január 4., 23:22 (CET)

A bankár algoritmus egy E. W. Dijkstra által kidolgozott algoritmus holtpont elkerülésére erőforrások kiosztásakor. Egy operációs rendszerben holtpont alakul ki, ha van az operációs rendszerben egy olyan folyamathalmaz, melynek minden eleme valamelyik másik e halmazbeli folyamat által lefoglalt erőforrásra várakozik. Egy egyszerű példa: Az 'A' folyamat (kizárólagosan) lefoglalta a nyomtatót, és igényli a CD-ROM-ot . A 'B' folyamat lefoglalta a CD-ROM-ot, és igényli a nyomtatót. 'A' tehát arra vár, hogy megkapja 'B'-től a CD-ROM-ot, de 'B' nem engedi azt el amíg meg nem kapja a nyomtatót, és el nem végzi rajta a dolgát. Sajnos azonban a nyomtatót épp 'A' használja és ő sem engedi azt el amíg meg nem kapja a CD-t. Így a két folyamat az idők végezetéig kölcsönösen várhat egymásra, s ráadásul sem a nyomtatót sem a CD-ROM-ot nem tudja semmilyen más folyamat sem használni.
Holtpontok kezelésére számos stratégia ismeretes, ezek közül az egyik a bankár algoritmus. A bankár algoritmus a holtpontot megelőző algoritmus (léteznek más stratégiák is, például felismerjük és feloldjuk a holtpontot). Itt az algoritmus többféle erőforrásra általánosított változatát közöljük.
Az algoritmus feltételezi, hogy minden folyamat az indulásakor előre be tudja jelenteni az operációs rendszernek, hogy melyik erőforrásból legfeljebb mennyit fog a működése során használni. Ez persze egy elég erős feltételezés, sajnos a valódi operációs rendszereken futó valódi folyamatok ilyesmire ritkán képesek. Ez is az oka annak, hogy a bankár algoritmust a gyakorlatban alig használják operációs rendszerekben.
Legyen m a rendszer erőforrásainak száma, és n a rendszerben levő folyamatok száma.
Az algoritmus a következő változókat tartja nyilván:
szabad[1..m] "m" hosszú vektor, szabad[i]=k ↔ az i. erőforrásból k db szabad
max[n×m] "n×m"-es mátrix, max[i, j]=k ↔ az i. processznek a j. erőforrásból max k db-ra lehet szüksége a teljes futása során.
foglalt[n×m] "n×m"-es mátrix, foglalt[i, j]=k ↔ az i. processz a j. erőforrásból k darabot használ
tobbi[n×m] "n×m"-es mátrix, tobbi=max-foglalt azaz tobbi[i, j]=k ↔ az i. processznek a j erőforrásból még k darab kellhet a hátralévő futása során
Magát az algoritmust két részben szokás megfogalmazni. Az első rész feladata eldönteni egy adott állapotról (azaz a "szabad", "max", "foglalt", "tobbi" változók egy meghatározott értékéről), hogy az biztonságos-e, azaz lehetséges-e az adott állapotból kiindulva a folyamatokat olyan sorrendben ütemezni, hogy biztosan ne álljon elő holtpont. (Formálisan egy állapot akkor biztonságos, ha létezik a processzeknek egy olyan P, P, … P sorbarendezése, hogy ∀ i-re P processz csak szabad erőforrásokat igényel, vagy olyanokat, amiket valamilyen P processz tart lekötve, ahol j < i). Íme a biztonságosságot eldöntő algoritmus:
A biztonságos_e() algoritmust ezután úgy használjuk, hogy ha egy processz bejelenti, egy erőforrásra való igényét, akkor úgy teszünk mintha odaadnánk neki az igényelt erőforrást, és az így létrejött állapotról eldöntjük, hogy biztonságos-e. Ha igen, akkor valóban odaadjuk a processznek a megfelelő erőforrást és frissítjük a "szabad", "foglalt" és "többi" változóinkat, ha nem akkor nem adjuk oda neki az erőforrást, hanem várakoztatjuk egy darabig (amíg esetleg változik a helyzet). Formálisabban:
Az algoritmust eredetileg Edsger Wybe Dijkstra fejlesztette ki a THE operációs rendszer tervezésekor, és először hollandul publikálta. Az algoritmus eredeti változata egyetlen erőforrástípust feltételez, de később általánosították többféle erőforrástípus kezelésére is.

A Roland TB–303 egy, a Roland Corporation által gyártott szintetizátor, meghatározó szerepe van az elektronikus zenében.
A 80-as évek elején megjelenő akkori zenei divat miatt a stúdiók kénytelenek voltak egy szólózenészhez gyakran több stúdió-zenészt („session-zenészt”) is szerződtetni, így jelentősen megemelve egy album költségét, még akkor is, ha csak egy egyszerű basszusgitár-szólamról volt is szó. Mivel ekkoriban kezdett a zenében egyre nagyobb teret nyerni az elektronika, az igény megnőtt az elektronikus hangszerekre is.
Az első TB–303-ak 1982-ben jelentek meg a piacon, a céljuk a stúdió-basszusgitáros helyettesítése volt (TB = Transistor Bass). Bár a koncepció nem volt légből kapott, a megvalósításba belebukott a project: noha a kis (alig 30 centiméteres) szürke doboz minden egyéb szempontból megfelelt volna a célnak, a hangzása nem is hasonlított egy basszusgitáréra, és a kezelése meglehetősen kényelmetlen volt. A stúdiók fölösleges pénzkidobásnak itélték, a Roland pedig másfél év és 10 000 legyártott példány után beszüntette a gyártást.
Az évtized végére felvirágzott az elektronikus zene, és a DJ-k új zenei eszközök után néztek. Ugyan nem tudni pontosan, ki volt az első, de a hagyomány szerint a Phuture nevű zenekar "Acid Tracks" című EP-je volt az úttörő a 303 hangzás használatában. Amíg más zenészek eredeti rendeltetésének megfelelően használták a hangszert, addig az "Acid Tracks"en egy teljesen más, extrém hangzás szólal meg a 303-ból; a rezonancia-potmétert maximumra tekerve az addigi hangzás éles és karcos lesz, mivel a frekvencia-szűrő az eredeti jel csak egy nagyon vékony sávját hagyja meg. Mivel a 303 felépítésének köszönhetően ez a sáv egy hang során elmozdul lefele, a végeredmény egy érdekes, agresszív, „harapós” hangzás lesz, amit általában a zenészek tovább torzítottak, többnyire gitárhoz való torzítópedállal. Ezt a hangot a névadó dalról és „maró” jellegéről „acid”-nek, azaz „sav”-nak nevezték el.
A hangzás futótűzként terjedt az elektronikus zenészek között, külön stílusokat teremtve („acid trance”, „acid techno”) és megindítva olyan kultuszokat, mint a „rave”. A ma ismert elektronikus zenék nagy részének szerves tartozéka az acid.
A szintetizátor sikere után megindult a másolás, lévén az eredeti 10 000 darab ára a csillagos egekig szökött – ma egy eredeti, működő darab ára elérheti a 600 000 forintot is.
A legismertebb másolat talán az 1997-ben a Propellerhead által kiadott Rebirth szoftvercsomag, amely mind a 303, mind „testvérei”, a 808 és 909 dobgépek emulációjára is képes.
A 303 titka az egyszerűségben rejlik: mindössze egyetlen darab oszcillátort tartalmaz (négyszög- vagy fűrészfog-jel), és egy darab oktávonként -24dB-t vágó aluláteresztő szűrőt, amely vágási frekvenciája egy burkológörbe alapján mozog. Kijelzője nincs, a szintetizátor állapotát mindössze néhány LED jelzi. Az eredeti TB-303 nem MIDI-kompatibilis (ez a funkció csak un. mod-ok segítségével elérhető).
A változtatható paraméterek segítségével állítható a szűrő rezonanciája, kezdőfrekvenciája és burkológörbe-modulációja, valamint a burkológörbe sebessége és a kezdő hangmagasság. A szintetizátor képes volt egy 16 hangjegyből álló osztinátó megjegyzésére, ezt azonban meglehetősen nyakatekert módon lehetett csak beprogramozni: egy gomb léptette az aktuális hangjegy sorszámát (csak előre), és egy kis egyoktávos billentyűsoron lehetett kiválasztani az aktuális hangot, illetve egyéb lehetőségeket, például oktávmodulációt.
A 303 négy darab UM-2 („bébi”) elemről, vagy adapterről futott. Ezek eltávolítása adatvesztést, és véletlenszerű hangsorok megjelenését okozta – ezt meglepően sokan használták ki.

A fotográfia története a 19. század elejére nyúlik vissza. A társadalom minden szintjén tömeges igény jelentkezett a valóságot legteljesebben megközelítő ábrázolás rögzítésére. Már nem tartották elsőrendűnek a képek mitológiai és vallásos mondanivalóját. Fontosabbnak tűnt az ábrázolás hogyanja. A feltörekvő polgárság reális életszemlélete a valósághű ábrázolást kívánta meg. Ezt az igényt a fény felhasználásával készülő fényképek teljes mértékben kielégítették. Új formát jelentett az újra felfedezett valóság megmutatásában a korábban megszokott képzőművészeti (festmény, szobor) alkotásokhoz képest. Az új forma egyidejűleg új technológiát is életre hívott. A hagyományos festészetet, szobrászkodást felváltotta a viszonylag rövid idő alatt elsajátítható optikai-vegyészeti eljárás, a fényképészet. Az új technológia kétlépcsős volt, képrögzítésből és képelőhívásból állt.
A fényképezés technikai feltételeit, vagyis a fény optikai és kémiai hatását már korábban ismerték. A fényképezőgép őse, a camera obscura képalkotását már az arabok is feljegyezték i. sz. 900 körül. Használata a 17. század óta széles körben elterjedt a művészek között. Az ezüstsók fényérzékenységét pedig a 18. század elején fedezte fel Johann Heinrich Schulze német vegyész.
Mindehhez döntően hozzájárult a valósághű művészetábrázolás fő társadalmi bázisának, a polgárságnak a szemlélete. A 19. század legfőbb irányzata a Biedermeier, a gépek, a technika iránti tisztelet, modernség, illetve az ezek által a valósághű ábrázolásra való törekvés mintegy szükségszerűvé tette a fotográfia feltalálását. Az igény megjelenésével egyidejűleg, egymástól függetlenül több kutató is megoldotta a camera obscura által rajzolt kép rögzítésének technikai problémáját.
Az első fényképezőgépek egyszerű fadobozok voltak, amelyeknek egyetlen üvegdarabból csiszolt lencséi oly kevés fényt eresztettek a fényérzékeny lemezre, hogy a megvilágítási (expozíciós) idő több percig tartott. Emiatt a lefényképezendő személyeket különféle nyak- és testmerevítőkkel látták el, ezek a satuszerű szerkezetek biztosították, hogy a kliens ne mozduljon el a fényképezés ideje alatt. 
Joseph Nicéphore Niépce és Louis Daguerre találmányát Daguerre pártfogója, Arago, a nagy tekintélyű fizikus és csillagász 1839. január 7-én jelentette be a Francia Akadémián. Miután a francia állam a találmányt életjáradék fejében megváltotta, a világnak ajándékozta, hogy bárki szabadon foglalkozhasson a fényképezéssel. Ugyanez év augusztus 19-én a Tudományos és Képzőművészeti Akadémia együttes ülésén hihetetlen nemzetközi érdeklődés közepette, a vegyi eljárást részletezve ismertette a dagerrotípia készítését. Ezt a napot, 1839. augusztus 19-ét, tekinthetjük a fényképészet megszületésének. Hatalmas sikerét jól példázza, hogy alig egy évvel a bemutató után, 1840-ben , már több mint 20 nyelven jelent meg leírás róla, többek között magyarul is. A sors fintora, hogy William Henry Fox Talbot 1839. január 31-én a londoni Royal Societynek bemutatott negatív-pozitív eljárása, a talbotípia megelőzte a francia bejelentést, azonban olyan szabadalmi megkötések voltak rajta, melyek nem kelhettek versenyre a „világnak ajándékozott”, vagyis közkincs dagerrotípiától. A sors másik fintora, hogy Daguerre a magáról elnevezett dagerrotípiához nem sokat tett hozzá, azt gyakorlatilag Nicéphore Niépce dolgozta ki, azonban Niépce korai halála és a vele kötött szerződésen Daguerre nevét írták az első helyre, az elkészült képrögzítési eljárás is Daguerre nevét kapta. 1840 – William Fox Talbot kifejleszti a pozitív/ negatív eljárást, melyet fotogenetikus rajzoknak, később kalotípiának nevez illetve pert indít Daguerre ellen a fotográfia mint szabadalom tulajdonjogát illetően, 5 évvel korábbi eredményeire hivatkozva, de elveszti.
A következő évtizedekben a képrögzítési eljárások fejlődése, a záridő rövidülése, a folyamatosan fejlődő technika vívmányainak felhasználása a fényképezőgépekben, illetve maga a fényképezőgép (a váz) és az objektívek fejlődése gyakran kihatott az uralkodó fényképészeti irányzatokra, stílusokra. A celluloid film 1887-es, majd az első, kifejezetten amatőr- és hobbifotósok számára kifejlesztett gép 1888-as kifejlesztésével és piacra dobásával, illetve az előhívólaborok megnyitásával George Eastman és Henry Strong cége, az Eastman Kodak Company több, mint egy évszázadra bebetonozta magát a vezető fotográfiai cégek közé, mely iparnak a XIX-XX. század fordulóján, illetve a XX. század első évtizedeiben gyakorlatilag egyeduralkodója volt. A Kodak által bevezetett újítások és üzleti modell a fotográfiát a tehetősebbek szórakozásából, illetve „különleges státuszából” köznapivá és szinte bárki számára elérhetővé tette. A Kodak 1930-ban bekerült a Dow Jones Ipari Átlagba, ahonnét csak 2004-ben került ki. Egyúttal az addig roppant változatos képméretek kezdeti sztenderdizálása is a Kodakon keresztül történt; fényképezőgépei és filmjei annyira elterjedtek voltak, hogy más film- és fényképezőgép-gyártók is az ő méreteikre gyártották eszközeik, filmjeik többségét. Ezzel párhuzamban más cégek is próbálkoztak saját sztenderdek felállításával, több-kevesebb sikerrel, mint például a Leica, mely 1925-ben hozta forgalomba a 35 mm-es filmet, ami mind a mai napig az „alapfilm”, azaz a legelterjedtebb filmméret mind fényképezésben, mind filmezésben. 
Az első színes képet az angol fizikus James Clerk Maxwell készítette 1861-ben, erről olvashatunk Jean Vivié: "A filmtechnika története és fejlődése" művében is. A színes képek az 1910-es évekig ritkaságszámba mentek. Ezek többsége eredetileg fekete-fehér kép volt, melyet kézzel színeztek, utólag. Az első színes-filmet már 1907-ben forgalomba hozta a Kodak, mely az autokróm eljárásra épült. A színeket valósághűen visszaadó filmre, a színes fotográfia valódi megszületésére 1935-ig várni kellett, mikor a Kodak bevezette a piacra az előző évben kikísérletezett Kodachrome nevű filmjét. Természetesen nem a Kodak volt az egyetlen gyártó, de Európában kétségkívül igen elterjedt. A fényképészet története bizonyos mértékig összefonódik a Kodak fejlesztéseivel, kísérleteivel.
1876 – Ferdinand Hurter és Vero Charles Driffield elkezdte vizsgálni a fényképek érzékenységi jellemzőit, ebből teljesen új tudományág született, a szenzitometria, amely a fényérzékeny anyagok tulajdonságait kutatja.
1937-ben Dr. Edwin Land több évnyi kutatómunka után megalapította Polaroid Corporation nevű cégét, hogy olyan kamerát fejlesszen ki, amely azonnal, ott helyben elő is hívja a képet. Eztán még tíz évnyi fejlesztő munka következett, mielőtt 1947. február 21-én bemutathatta 18×24 cm-es kameráját és a polaroid eljárást az Optical Society of America-nak. A kereskedelmi forgalomba kerülést követően jelentős sikereket ért el, noha a polaroidfilm 9-10-szer is drágább volt a normál filmnél, és kizárólag a Polaroid által gyártott kamerákba volt jó. Az első Polaroid diapozitív 1957-ben, míg az első színes Polaroid kép csupán 1963-ban készülhetett el.
1959-ben a Nikon Corporation forgalomba hozta a Nikon F nevű kameráját, amivel bevezette az F bajonettet, mint sztenderd kapcsolódási módot a fényképezőgép (a váz) és a különböző optikák között, így egy adott objektívet különböző Nikon gépeken is használni lehetett. Az ötlet olyan sikeresnek bizonyult, hogy rövid idő alatt az összes fényképezőgép- és objektívgyártó vállalat F bajonettel kapcsolta össze gépét és objektívjeit, nem mellesleg megteremtve ezzel a márkák ötvözésének újabb lehetőségét (pl. Leica gépen Nikon objektív, benne Agfacolor film). A Nikon F képkereső megoldása szintén hamar sztenderddé válik.
Szintén 1959-ben került forgalomba az első teljesen automata fényképezőgép, az Agfa Optima. 1964-ben a Pentax kifejlesztette a TTL (through-the-lens, azaz az "optikán keresztül") képkereső-rendszert, amivel a ma megszokott módon a keresőbe nézve közvetlenül az objektív által rajzolt kép vált láthatóvá.
A videotelefonok kifejlesztésén fáradozó AT&T Bell Laboratories a kutatások számos „melléktermékének” egyikeként 1973-ban előállította a világ első digitális fényképezőgépét, melyet az általuk kifejlesztett CCD-vel felszerelve a cég egyik partnere, a Fairchild Semiconductor hozott forgalomba még abban az évben. A számítógépek rohamos fejlődésével együtt járt a digitális fényképezőgépek gyors fejlődése is, 1986-ra a Kodak digitális gépe már egy megapixeles képek készítésére is alkalmas volt, azonban ezek akkoriban körülményes előhívása és magas ára miatt egészen az 1990-es évek végéig, 2000-es évek elejéig gyakorlatilag alig voltak piaci forgalomban. Az első fényképezőgép, mely számítógépes fájl formátumban készített képet a Fuji DS-1P volt, 1988-ban, 16 megabájtos memóriakártyával, amit egy külön elem működtetett. Az első, kereskedelmi forgalomban kapható digitális kamera a Dycam Model 1 (avagy Logitech Fotoman) volt. A CCD képszenzorral ellátott gép digitálisan tárolta a képeket és közvetlenül csatlakoztatható volt egy számítógéphez letöltés céljából. 1991-ben a Kodak piacra dobta a Kodak DCS 100-ast, a világ első digitális tükörreflexes fényképezőgépét, mely már az 1988-ban bevezetett JPEG sztenderdben készítette a felvételeket. A technika rohamos fejlődésével már csak idő kérdése volt, hogy mikor fogják a digitális gépek minőségben és elérhetőségben (árban) beérni a „hagyományos” masinákat.
1995-ben a Casio QV-10-es gépe volt először felszerelve LCD kijelzővel, az első CompactFlash kártyát pedig az 1996-ban megjelent Kodak DC-25-ben lehetett használni.
Szintén 1995-ben jelent meg a fényképezőgép és a videokamera első kereskedelmi forgalomban is elérhető digitális ötvözete, a rövid videók készítésére is alkalmas Ricoh RDC-1. Ezen gépek akkoriban gyakran horribilis ára (a Kodak DCS 100 például 13 000 dollárba került 1991-ben) azonban elriasztott szinte minden érdeklődőt. A „digitális áttörés” a Nikon D1 1999-es megjelenésével kezdődött, melynek hatezer dollár alatti ára és 2,74 megapixeles felbontása már érdemessé tette megvételre a gazdagabb műkedvelők és profi fényképészek számára. A digitális kamerák „totális áttörése” 2003-ban jött el, mikor a Canon forgalomba hozta a Canon EOS 300D-t , a „digitális lázadót”. Ezer dollár alatti ára és hat megapixel feletti felbontása a számítógépek elterjedésével együtt gyorsan népszerűvé tette a digitális fényképezőgépeket, amik csakhamar kiszorították a „hagyományos” masinákat a piacról, maga után vonva a fotólaborok és előhívó-üzletek gyors ütemű visszaszorulását, felszámolását.
Napjainkban a fényképészet, mint önálló szakma, tulajdonképpen már alig-alig létezik. Ennek oka, a modern digitális rendszerű eszközök (fényképezőgépek, filmfelvevők, fényképezésre alkalmas mobiltelefonok) XX. század végi hihetetlen mértékű és gyorsaságú elterjedése a földtekén. Ez azonban nem jelenti azt, hogy a fényképezés tudománya (beállítás, különleges viszonyok közötti munka stb.) abszolút szükségtelenné vált volna. Mindenesetre csak profi cégek igénylik ilyen szakember munkáját a mostani időkben.
A modern média oktatás része lett a fotográfia, mint művészet. Különböző felsőfokú oktatási intézmények, egyesületek, alapítványok meglehetős rendszerességgel hirdetnek fotópályázatokat, amelyek eredményeként meglepően jó munkák is születnek.
Rendkívül fontos, hogy az utókor megismerje ezt az önálló művészeti ágat, amely két évszázadon keresztül kenyeret adott sok-sok embernek a fényképészet szakmája által. A megismerés egyik lehetősége múzeumok létesítése, támogatása, gyűjtemények kiegészítése, rögzítés az interneten minél tágabb körben, konferenciák rendezése, mint pl. a Magyar Nemzeti Múzeumban is történt 2011-ben.
A diadalmaskodó új szemlélet – a megérett technikai lehetőségek birtokában – hívta életre 1839-ben a fényképi rögzítést mint az akkori legalkalmasabb eszközt a valóság képi tükrözésére. Néhány őt megelőző kutató – mint az angol Wedgwood és Davy – hiábavaló kísérletezése után a francia Nicéphore Nièpce-nek (1765–1833) sikerült 1826-ban (más források szerint 1827-ben) elsőként a camera obscurában kirajzolódott képet fényérzékeny anyagon, a fény hatására megkeményedő ún. júdeai aszfalton rögzítenie ("Kilátás a dolgozószobából"). Mivel azonban az ő, s más (Alphonse Louis Poitevin, illetve Joseph Albert bajor udvari fényképész) által is heliográfianak (fénynyomatnak) nevezett eljárása igen durva, rossz felbontóképességével és igen alacsony érzékenységével nem felelhetett meg a közönség elvárásainak, felfedezője még nem léphetett vele a nyilvánosság elé. A Nièpce ablakából az udvarát és a szomszéd házat ábrázoló felvétel, mely a világ első fennmaradt fényképe, feltehetőleg nyolc óra hosszat tartó megvilágítást igényelt. Őt és Daguerre-t közös ismerősük, a párizsi optikus Charles Chevalier mutatta be egymásnak 1826-ban.
Nièpce kutatásait társaként folytató párizsi díszletfestő, Louis Jacques Mandé Daguerre (1787–1857) próbálkozásait viszont 1837-ben szerencse kísérte: a jódgőzzel kezelt, ezüstözött rézlemezen a keletkező ezüst-jodidból látens kép alakult ki, melyet Daguerre melegített higanygőzök segítségével tett láthatóvá. Az ezüst-jodid és a higany egymásra hatásaként a világos tónusokat, a fényeket adó ezüstamalgám jött létre, az árnyékokat pedig az ezüstalap sötétebb tónusai adták. Eljárásával hihetetlenül finom részleteket mutató, közvetlen pozitív kép alakult ki egyetlen példányban. A megvilágítatlan ezüst-jodidot Daguerre a további kémiai reakció kiküszöbölésére konyhasóval távolította el.
Daguerre felfedezésének hírére Európa-szerte többen is jelentkeztek, hogy ők is sikeresen oldották meg a camera obscura képének rögzítését.
A fotográfia továbbfejlődése, a mai, a sokszorosíthatóságot biztosító negatív-pozitív eljárás megalapozása szempontjából az angol William Fox Talbot 1839. január 31-én a londoni Royal Societynek bemutatott negatív-pozitív eljárása, a talbotípia volt döntő jelentőségű. Ezzel bizonyítottan ő volt az első aki feltalálta a fotográfiát, mint képrögzítési eljárást, de több okból sem lett olyan népszerű és ismert, mint Daguerre és a dagerrotípia:
a tömény sóoldatos fixálás nem adott 100%-os biztonságot, de 1840-től Hershel javaslatára a nátrium-tioszulfát a (mai napig is a legjobb megoldás) már tökéletes volt.
Két év múlva 1841. január 31-én szintén küldött egy képet a Royal Societynek, melyben az 1840 őszén kidolgozott új eljárását a kalotípiát illetve az ily módon készíthető képek minőségét demonstrálja.
A kalotípia fontossága abban állt, hogy drasztikusan lecsökkentette az exponálási időt több óráról 3-10 percre, ragyogó napsütés esetén akár egy percre is.
Híg konyhasóval és ezüst-nitráttal átitatva a papírt, fényérzékeny ezüst-kloridot nyert, melyet tömény nátrium-kloriddal vagy kálium-jodiddal rögzített. A kisméretű, halvány képek előidézését, a galluszsavval történő előhívást azonban csak egy évvel később oldotta meg. A világon elsőként eredeti fényképekkel illusztrált köteteket adott ki: "A természet irónja" (The Pencil of Nature) és "Skóciai napfényképek" (Sun Pictures of Scotland) címmel.
A francia Hippolyte Bayard (1801–1887) már 1839 márciusában ismertette módszerét: miután az ezüst-nitráttal átitatott papírt fényen megfeketedve jódkáliummal kezelte, a camera obscurában leexponálva kialakult közvetlen pozitív képet kálium-bromiddal rögzítette.
Rendkívül rövid idő alatt (1839–1840) fejleszti ki újítását a fotózásban: a direktpozitív eljárást.
Bayard a fényképezés nagy vesztese, mert bár harminc nagyméretű képét 1840 júniusában egy jótékonysági vásár keretében ki is állította, egyszerű, szellemes és olcsó eljárása támogató híján nem versenyezhetett a dagerrotípiával. Magát is belekomponálta a képekbe, mint élő bizonyítékot, hogy embereket is le lehet az eljárásával fotózni. (Legismertebb képe az "Önarckép vízbefúltan" (1840), mely elkeseredésének ironikus kifejezése.)
Hasonló volt a sorsa Friedrich Gerber berni egyetemi tanár 1839 februárjában publikált, papírra kidolgozott találmányának, Franz Kobell és Caril August Steinheil müncheni egyetemi tanárok 1839 nyarán a sajtóban még magyarul is ismertetett vegyi eljárásának, valamint a mikroszkópia tudósa, J. B. Reade papírkép-eljárásának. Nem terjedt el John Herschel angol csillagász különleges jelentőségű találmánya sem, bár ő egyheti kísérletezés eredményeként üveglemezre készített máig fennmaradt felvételt. E kiváló tudósok megelégedtek a tudományos probléma megoldásával, s – ellentétben Daguerre-rel és Talbot-val – nem foglalkoztak tovább annak gyakorlati anyagi kiaknázásával.
Fotográfiai eszközök története évszámokban

Az Aire folyó Franciaország területén, a Aisne jobb oldali mellékfolyója.
A folyó Meuse megyében ered Nancy-tól 50 km-re nyugatra és Mouron-nál, Ardennes megyében torkollik az Aisne-ba. Hossza 125,5 km, vízgyűjtő területe 1050 km². Átlagos vízhozama 13,6 m³ másodpercenként. 
Mellékfolyói az Ezrule, Buanthe, Cousance, Exermont és az Argon. Hajózásra alkalmatlan.

Az Aronde folyó Franciaország területén, az Oise jobb oldali mellékfolyója.
Az ókori neve "Aronna" volt, amely a kelta "Ar" szó (a. m. folyó) bővített változata.
A folyó Oise megyében, Montiers-nél ered, és Claroix-nél torkollik az Oise-ba. Hossza 26 km, vízgyűjtő területe 285 km². Átlagos vízhozama 1,3 m³ másodpercenként.
services.sandre.eaufrance.fr

Nincs forrás, licenc erősen kérdéses - 2006. február 13., 11:14 (CET)
Nincs forrás, licenc erősen kérdéses - 2006. február 13., 11:14 (CET)
Nem használt, commonsban van hasonló címen - 2006. február 13., 11:27 (CET)
Nem használt, commonsban van hasonló címen - 2006. február 13., 11:27 (CET)
Nem használt, commonsban van több spanyol zászló is (), azok kicsinyíthetőek - 2006. február 13., 11:27 (CET)
Nem használt, helyette van - 2006. február 13., 11:27 (CET)
Nem használt, helyette van - 2006. február 13., 11:27 (CET)
Nem használt, helyette van - 2006. február 13., 11:27 (CET)
Nem használt, helyette van - 2006. február 13., 11:27 (CET)
Nem használt, helyette van - 2006. február 13., 11:27 (CET)
Nem használt, helyette van - 2006. február 13., 11:27 (CET)
Nem használt, helyette van - 2006. február 13., 11:27 (CET)
Nem használt, helyette van - 2006. február 13., 11:27 (CET)
Se forrás, se licenc. --   2005. december 28., 20:46 (CET)
Se forrás, se licenc. --   2005. december 28., 20:36 (CET)
Se forrás, se licenc. --   2005. december 28., 20:36 (CET)
Se forrás, se licenc. --   2005. december 28., 20:36 (CET)
Se forrás, se licenc. --   2005. december 28., 20:36 (CET)
Se forrás, se licenc. --   2005. december 27., 18:18 (CET)
Nincs licenc. --   2005. december 19., 03:07 (CET)
Filmkocka : 2005. december 17., 12:16 (CET)
Commonsban megvan, de törlésük problémás, mert a közösben lévő kép nagyobb, mint a magyarban található és szényomja a táblázatot
-- 2005. december 5., 15:29 (CET)
--tessék mondani, miért az Országgyűlési Könyvtártól? A könyvtár az Országgyűlés Hivatalához tartozik, nem önálló, semmiféle "szerzői joga" nincs.-- 2005. október 14., 17:58 (CEST)
 | – már van helyettük a Commonsban. Hivatkozás javítva. Köszönöm! -- 2006. január 27., 11:14 (CET)
, én töltöttem fel, most írtam a jogtulajdonosnak, azonban a válaszáig a szabály szerint itt szerepeltetem a képet.. -- 2006. január 25., 17:33 (CET)
Áttettem a -be. -- 2006. január 31., 05:40 (CET)
 | | | | | mindegyik helyett van "PNG" változat. (Bocs a továbbiakat már így küldöm fel) Hivatkozások javítva. Köszönöm! -- 2006. január 22., 22:00 (CET)
, , , , - ezeket a képeket nem használjuk és másik változat van belőlük használatban - 2006. január 11., 23:32 (CET)
 Commonsban fenn van, hiv. cserélve.   2006. január 9., 17:12 (CET)
 Ádám átrakta a Commonsba.   2005. december 26., 19:07 (CET)
Felküldője licencet jelölt meg, forrást azonban nem, mely ezt igazolná. : 2005. december 17., 12:16 (CET)
Felküldője licencet jelölt meg, forrást azonban nem, mely ezt igazolná. : 2005. december 17., 12:13 (CET)
Felküldője licencet jelölt meg, forrást azonban nem, mely ezt igazolná. : 2005. december 17., 12:13 (CET)
Felküldője licencet jelölt meg, forrást azonban nem, mely ezt igazolná. : 2005. december 17., 12:13 (CET)
Felküldője licencet jelölt meg, forrást azonban nem, mely ezt igazolná. 2005. december 17., 11:23 (CET)
Felküldője licencet jelölt meg, forrást azonban nem, mely ezt igazolná. 2005. december 17., 11:25 (CET)
Felküldője licencet jelölt meg, forrást azonban nem, mely ezt igazolná. 2005. december 17., 11:31 (CET)
 által feltett kép, nincs rajta liceneszsablon, és a írta, hogy az egyik képe másolt, kizárásos alapon ez, a azt írta, hogy a sajátja. 2005. december 14., 21:41 (CET)
Van helyettük nagyobb változat a Commonsban. -- 2005. december 7., 22:50 (CET)
Van helyettük másik változat. (, ) Erdeti képek felküldőjével egyeztettem . -- 2005. december 2., 21:11 (CET)
Nincs licensz, de még lehet türelmi idő:
-- 2005. november 29., 22:08 (CET)
A törlendő, hisz nagyobb változata már megtalálható a Commonsban: "
-- 2005. november 29., 22:08 (CET)
Se forrás, se licenc. --   2005. október 23., 23:22 (CEST)
 – közben rájöttem, hogy Csehország és Csehszlovákia zászlója ugyanaz :), szóval légyszi töröljétek. Köszi! – 2005. november 4., 13:42 (CET)
Valahogyan többször sikerült feltöltenem a gestapo-jelvényes képet, ezért kérlek titeket, töröljétek le azokat, amelyek nem aktuálisak! Köszönöm -
Ezek lennének azok:
kép
kép
Nem tudom, jól adtam-e meg a linket. Remélem! Köszönöm! 2005. november 1., 08:37 (CET)
 - fair use, cikkbe egy Commons képet tettem helyette -- 2005. október 26., 08:59 (CEST)
Elrontottam a kep nevet, uj neven feltoltottem, ezt legyetek szivesek torolni, koszonom.
A következő képek (esetleges szerzői jogi problémák miatt) törlendők:
 2005. szeptember 26., 22:59 (CEST)
 - nincs licenc, írtam a kép felküldőjének. - 2005. szeptember 25., 20:38 (CEST)
 - rossz minőségű kép, újonc szerkesztő saját neve copyrightként a kép közepén, nem tudom, hogy mire lehetne használni -- 2005. szeptember 20., 21:12 (CEST)
 - én küldtem fel, de már felesleges -- 2005. szeptember 28., 11:13 (CEST)
 - már a felküldő is ráírta, hogy „hiba” és nem hivatkozik rá semmi. Egyszer már ideírtam, de úgy látszik, elfelejtődött. -- 2005. szeptember 27., 12:46 (CEST)
 törlendő, véletlenül kétszer töltöttem fel. 
A másik, amire a cikkben hivatkozás van: Michael_Francis_Atiyah.JPG ennek maradnia kellene. 2005. szeptember 26., 20:33 (CEST)
 - nincs licence, a felküldőjének szóltam --  2005. szeptember 23., 20:30 (CEST)
"Törölve" - 2005. szeptember 30., 21:42 (CEST)
Az a 217 kép, amiket 2004. augusztus 16-án délután 4 és 6 között töltött fel Szajd és a nevében az "„-elhelyezkedes.png”" szerepel. Commonsban mind megtalálható, a magyar wikiben a nél találhatóak. 2005. szeptember 26., 11:20 (CEST)
 - megvan a is --  2005. szeptember 12., 20:01 (CEST) törölve -- 2005. szeptember 12., 20:18 (CEST)
 - Én nem látom az alkotót/forrást és licencet megjelölve sem a metaadatok között, sem sehol máshol (ha mégis lenne ott ilyen, akkor bocs, vaksi vagyok). A felküldőjét értesítettem arról, hogy tegyen rá megfelelő licencet, de eddig sok eredménye nem volt a kérésnek. -- 2005. szeptember 7., 02:28 (CEST)
 a neve ellenére valamilyen címer, alkotása, 4 lapra feltette térképként. -- 2005. szeptember 6., 17:37 (CEST)
Törölve -- 2005. szeptember 30., 07:37 (CEST)
A két kép feltöltője megkeresésemre nem reagált 1 hónapja.
Az egyik nem jogtiszta, a másik nem túl jó minőségű, és már :
-- 2005. szeptember 1., 21:05 (CEST)
 – se forrás, se licenc. -- 2005. augusztus 30., 22:33 (CEST)
Luzer voltam és feltettem pár képet a Commonsból:
Törölve - 2005. szeptember 1., 21:09 (CEST)
-- 2005. augusztus 10., 19:58 (CEST)
. Angol wikiből, de az angol lapon sincs hozzá se forrás, se licenc. --   2005. augusztus 8., 18:57 (CEST)
. Közkincsnek volt jelölve, de nem derült ki mitől. Nincs forrás. Lásd itt: . --   2005. augusztus 9., 19:54 (CEST)
 nincs licenc. --   2005. augusztus 9., 20:50 (CEST)
 nincs licenc. --   2005. augusztus 9., 20:50 (CEST)
A „Miskolci Vasutas Sport Club” címere: túl általános név, feltöltendő új néven. feltöltötte . – , 2005. augusztus 7., 15:20 (CEST)
Lásd fent, ebből is fent van az . – , 2005. augusztus 7., 16:09 (CEST)
A kép alatt ez szerepel: "Csillagok háborúja I: Baljós árnyak" filmposzter (angol wiki)
Az enWikiben pedig fair use licenc alatt van (http://en.wikipedia.org/wiki/Image:Star_Wars_Phantom_Menace_poster.jpg). -- 2005. július 28., 15:58 (CEST)
Feltehetően külföldi juzer rendezgetett egy kicsit, és megjelölt jópár képet "NowCommons" sablonnal "pease delete" szerkesztési összefoglalással; Gondolom jelölni szerette volna őket ide. -- 2005. július 6., 04:44 (CEST)
<small>P.S. (Meg pár képet ki is vett a Veszprém szócikkből, de azt így hirtelen nem tudtam eldönteni, hogy jól tette-e ezt vagy sem).<small>
 - Nincs licenc, uaz, mint . Írtam a felküldőnek. - 2005. július 6., 13:52 (CEST)
Commonsban már megvan: -- 2005. július 6., 21:40 (CEST)
 nincs se forrás, se licenc. --   2005. július 5., 06:06 (CEST)
 nincs se forrás, se licenc. --   2005. július 5., 06:06 (CEST)

Innen: http://www.vorosmartyszinhaz.hu/zsollye/ 2006. február 10., 20:58 (CET)
Forrás: http://www.szijamo.hu/varos.htm (Az oldal gazdája: szijamo@szijamo.hu) 2006. február 10., 19:09 (CET)
Innen: http://www.online.rtlklub.hu/baratokkozt/?id=0310153651 2006. február 10., 11:36 (CET)
Forrás: 2006. február 10., 09:28 (CET)
Forrás: 2006. február 10., 05:04 (CET)
Közkincs sablon van rajta, de az angol lap szerint: egy 1973-as Rodolfo-könyvből származik. --   2006. február 7., 03:58 (CET)
Ezen a lapon augusztus óta rajta van a sablon. Mi lesz vele? 2006. február 7., 00:35 (CET)
Innen: http://termtud.freeblog.hu/archives/2005_Dec_termtud.htm - 2006. február 6., 22:38 (CET)
Innen: http://www.parlament.hu/kepviselo/elet/b143.htm, és a cím se szerencsés, inkább a teljes név kéne. -- 2006. február 6., 22:20 (CET)
Innen: http://www.valtozovilag.hu/ag/gorogmitologia.htm
--   2006. február 4., 16:28 (CET)
Az origo.hu-ról származik. -- 2006. február 4., 13:10 (CET)
Innen: . Ráadásul a címe is rossz. -- 2006. február 2., 21:00 (CET)
Innen: --   2006. január 31., 22:00 (CET)
Jogsértő, én meg formáztam és wikiztem előtte. A sablonon látható a forrás is, hogy honnan van szedve. Az oldalt a Az 1956-os Magyar Forradalom Történetének Dokumentációs és Kutatóintézete Közaéapítvány látta el copyrigttal. 2006. január 30., 18:00 (CET)
A cikket én másoltam, de azóta már más forrásból dolgozva átszerkesztettem és kigeszítettem, szerintem a Sulyok Dezső/Új nem jogsértő már. -- 2006. február 4., 21:16 (CET)
Megadott licenc: "Ez a kép szabadon felhasználható, de mindig fel kell tüntetni az eredeti forrást."
Ugyanakkor a megadott forrásból nem derül ki, hogy a kép szabadon felhasználható lenne. --   2006. január 28., 14:45 (CET)
A megadott licenc: gfdl-saját. Ugyanakkor a képen "(c) Ian Vandewalker" felirat látszik.
--   2006. január 28., 14:45 (CET)
Egyébként erről az oldalról származhat eredetileg: . El lehet dönteni, hogy itt jogvédett képek vannak? :    2006. január 28., 20:39 (CET)
Idemásoltam, mert sztem ide tartozik:
innen 2006. január 10., 14:31 (CET)
Innen --   2005. december 22., 19:09 (CET)
innen: http://www.montasy.alkot.hu/kep/montasy.gif, a honlap alján egy óriási copyright jel van. - 2006. január 27., 22:35 (CET)
innen: http://www.argus.hu/2003_01/ta_posa.html 2006. január 26., 15:47 (CET)
A szöveg egy része egyértelműen innen, a többi is vélhetően más forrásokból összeollózva. -- 2006. január 25., 10:37 (CET)
Innen. -- 2006. január 25., 15:38 (CET)
A „cseles” szerző, úgy láttam, időközben az EPR paradoxon névre is berakta a cikket. Mivel ugyanaz a tartalma, az is jogsértő. Kár, mert időközben formázva, wikisítve és korrigálva lett. Igazából a legjobb lenne átírni, és akkor meg lehetne menteni. 2006. január 30., 15:47 (CET)
Elég érdekes a helyzet, ui. a feltöltő ezt a képet közkinccsé nyilvánította, noha úgy tűnik, hogy innen származik. (Időközben a Commonsba is átvették public domainként.) Lehetséges, hogy Dr. Stellerben az ELTE fotósát vagy honlapszerkesztőjét tisztelhetjük? ;-) Vagy csak én vagyok tudatlan a képek jogi minősítése terén? 2006. január 22., 01:37 (CET)
Innen: 2006. január 22., 10:48 (CET)
Maga a dokumentum is tartalmazta a "(Forrás:Svédország, Panoráma országkalauz sorozat, 92. oldal)" szöveget, ahonnan a szöveg való. -   2006. január 22., 00:34 (CET)
Innen. --   2006. január 16., 20:01 (CET)
Innenmásolva, felhasználásáról nincs információ. Ezen kívül nem lexikon-, hanem újságcikk, így ebben a formában itt használhatatlan, bemásolása semmi másra nem szolgál, mint egy bizonyos oldal reklámozása. - 2006. január 16., 10:26 (CET)
 által feltöltött licenc nélküli képek - 2006. január 15., 22:14 (CET)
Nincs licenc, se forrás és nem is néz ki szabad felhasználásúnak - 2006. január 14., 21:09 (CET)
Szó szerint innen , és sehol nincs megadva, hogy a forrás szabadon felhasználható-e, esetleg az IP cím alatt a szerző szerkesztett-e. Ebben a formában egyébként sem igazán ide való, át kellene írni lexikonnak megfelelő formátumúra - 2006. január 14., 17:20 (CET)
innen 2006. január 11., 15:10 (CET)
innen -- 2006. január 11., 13:37 (CET)
A kedves szerző még azt a címet is bennehagyta, ahonnan származik... -   2006. január 8., 21:45 (CET)
Innen: http://www.danubius.hu/cikk/94073 -- 2006. január 7., 15:08 (CET)
 van rajta de forrás és indoklás nélkül. --   2006. január 6., 22:35 (CET)
Nem derül ki, mitől lenne közkincs. --   2006. január 5., 20:53 (CET)
innen: http://www.geocaching.hu/caches.geo?id=694 - 2006. január 1., 17:05 (CET)
Valószíyűleg jogsértő. : 2006. január 2., 10:31 (CET)
innen: http://efrirk.antsz.hu/down/kulso/kozegeszsegugy/kornyezeteu/desztillalt_viz.htm - 2005. december 31., 18:07 (CET)
fair use. --   2005. december 31., 17:40 (CET)
Innen: 
--   2005. december 30., 19:00 (CET)
innen: –   2005. december 29., 22:38 (CET)
fair use --   2005. december 28., 21:14 (CET)
Innen: --   2005. december 28., 21:00 (CET)
A Photoshopolástól nem lesz saját kép. --   2005. december 28., 20:28 (CET)


A Grip egy CD lejátszó és cd-rippelő program a GNOME projekten belül.

Suttogások és sikolyok "(Viskningar och rop)" 1972-ben készült színes svéd filmdráma
"Évek óta látok magam előtt egy tágas szobát, hajnali négy óra van, kicsit beszűrődik a pirkadat fénye. A falak bordós-pirosak, és három asszony ül a szobában. Az egyik a tűzzel foglalatoskodik, a másik köt, a harmadik könyvet olvas" – mondta operatőrének, Sven Nykvistnek Ingmar Bergman, akinek egyik legfontosabb és legvitatottabb filmje bontakozott ki később ebből a képből.
Az 1900-as évek elején három nővér él egy kastélyban, aminek minden szobája vörös: vörösek falak, vörösek a bútorok. Agnes súlyos beteg, haldoklik. Két nővére, Maria és Karin felügyel rá, valamint házvezetőnőjük, Anna. Agnes utolsó pár napját dolgozza fel a film. Bemutatja, hogyan gyötrődik a rák kínjaitól. A két nővér férje távol van, nincs közöttük szeretet, csak a kötelesség tartja őket a házban. Időnként kihívják Agnes orvosát, akivel Mariának viszonya van. David, az orvos hidegen bánik a nővel. Hosszú évek óta vannak szexuális kapcsolatban egymással, de az orvos már ráunt Mariára, aki pedig magányos, és kielégítetlenségét ezzel a viszonnyal csillapítja. Maria még képes a szeretetre, amit időnként féltő gondoskodással kimutat beteg nővére felé, valamint Karinnal is megpróbál normális kapcsolatba lépni. Karin elutasítja Maria közeledését. Anna, a házvezetőnő az, aki szívből gondoskodik a haldokló Agnesről. Teste melegével próbálja az asszony fájdalmait csillapítani, vigaszt nyújt. Egy nap megérkezik Karin férje. A vacsora után ágyába hívja feleségét, aki a menekülés útjaként azt választja, hogy egy üvegcserepet felnyom a vaginájába. Másnap a férj elutazik. A két nővér az utolsó éjszakán egymásra talál, simogatják és ölelik egymást, átbeszélik minden felgyülemlett feszültségüket. Agnes borzalmas kínok között meghal, de másnapra feltámad. Egyenként behívja nővéreit a szobájába, de a két nő riadtan és borzadva kimenekül. Anna az egyetlen a házban, aki megőrzi nyugalmát és a „halott” asszony segítségére siet. A következő nap eltemetik Agnest. Megérkezik a két férj, és elbocsátják Annát. Karin közeledését elutasítja Maria. A két nővér ismét elhidegül egymástól. Mindenki elhagyja a kastélyt.

A i folyamat megindításához legalább három embernek kell tanúsítania, hogy megpróbáltak beszélni a felhasználóval, de nem jutottak eredményre. A három próbálkozásnak "egyazon" vitán belül kell lennie, vagy egyazon kifogáson kell alapulnia. A tanúskodóknak bizonyítékot kell szolgáltatniuk az erőfeszítéseikről, és alá kell írniuk ezt az oldalt. Ha ez ezen lap létrehozásától számított 48 órán belül nem következik be, a lap törlésre kerül. (A lap létrehozásának időpontja: 2006. február 22., 03:28 (CET), a jelenlegi idő: 16:49:40, 03 2017 (UTC).
Data Destroyer (a továbbiakban DD) régóta alkalmaz olyan hangnemet a Wikipédia egyes szerkesztőivel szemben, amelyet számos irányelv elítél. A problémát nem csökkenti, hogy ezt csak egy (régebben két), a WP szerkesztői által problémásnak ítélt, és többször szankcionált szerkesztővel, -szal és (az időközben kitiltott) teszi, sőt, ez a viselkedése ellentmond a erre vonatkozó sorainak is.
A kiírók kifogásolják azt is, hogy DD több esetben nem is maradt a WP vitalapjainak keretén belül, hanem személyes kapcsolatot is keresett Math-szal, telefonon felhívta, ill. utalásokat tett családjának meglátogatására. Az ilyen fajta fenyegetések, még ha komolytalan tréfának szánják is, károsak és elintélendők.
DD viselkedésének harmadik kifogásolt eleme, hogy Math-szal állandóan keresi a konfliktust, majdnem minden szerkesztésére reagál, akkor is, ha ezzel érdemben nem járul hozzá az adott vitához, sőt, nem egyszer szerkesztési háborúba keveredik vele. Ezt csak kis mértékben enyhíti, hogy a mindig épp hogy nem szegi meg.
A szankció négy részből áll: a személyeskedések megelőzésére a már máskor is alkalmazott „personal attack parole” (személyes támadás esetén rövid, néhány napos blokkolás), ez két részre van bontva, a szerkesztési háborúk elkerülésére pedig a 3VSZ szigorítása, ami remélhetőleg rákényszeríti DD-t, hogy Math vitatott szerkesztéseinek visszaállítását inkább a többi szerkesztőre bízza, ill. DD kitiltása bizonyos névterekből. Részletesebben: 
(A négy szankcióról külön kell szavazni, az időtartamuknak nem kell megegyezőnek lennie.)
A lapon 2005 szemtemberéből 32 hivatkozás van korábbi személyeskedésekre. Az alábbiakban csak a közelmúltban előfordult pár esetet idézünk fel.
Magyarazat: Data Destroyer engem, ketszer is zaklatott telefonon, es errol sajat bevallasa szerint felvetelt is keszitett. Mindezzel a WP lapjain fenyegetozott. Az elso idezet zaklatassal fenyeget, a masodik a telefonos zaklatasra valo visszautalas, amit egyebkent a masodik zaklatasi kiserlet kovetett. Meg vagyok gyozodve rola, hogy ha valaki kepes Finnorszagban - az oului Nokia kozpontjan keresztul kerve engem- csak azert felhivni, hogy zaklasson, az sokkal csunyabb dolgokra lenne kepes, ha nem volnek ilyen tavol. -- 2006. február 16., 11:39 (CET)
A lapon 2005 szemtemberéből 26 hivatkozás van korábbi egyeztetési kísérletekre, amelyek többé-kevésbé hatástalanok maradtak. Az alábbiakban csak a közelmúltbeli kéréseket listázunk. DD ezekre rendszerint úgy reagál, hogy elismeri, igazunk van, ám kisvártatva ugyanúgy folytatja, mintha mi sem történt volna.
(aláírás négy tildével: ~~~~) 
Csak két észrevételem van: hol adtam én ki bárkiről olyan adatot, ami IRL és nem lelhető meg itt? Kérnék egy difflinket, mert nem tudok ilyesmiről. Az pedig, hogy én Mathnak azt mondom, hogy ha még egy kurvaanyázós (sic!) mailt küld a privát postaládámba, nyakonvágom ha találkozunk: nem a wikipédia dolga, fogalmazhatnék úgy is, hogy a közösségnek nincs köze hozzá. Ennyi erővel az is szankcionálható lenne, hogy reggel miért tojásrántottát ettem főtt virsli helyett. Ez a pont tehát szvsz nem állja meg a helyét. Egy apró kiegészítés: nagyon szépek és meggyőzőek a pontok arról, hogy én fenyegettem Mathot, stb. a kiírás egy dologra nem terjed ki: az előzményekre. Az előzmény az volt, hogy a postaládám szépen megtelt Math-tól kapott trágár, kurvaanyázós (sic!) üzenetekkel. A dolog nem új, nem csak én kaptam ilyet Mathtól, kaptt VZS, Nyenyec, Grin, etc. is. Ezután hívtam fel az itt közölt munkahelyén Mathot, tisztázni próbálva a dolgot, s ezután ígértem be neki egy nyaklevest, mivel a szép szó nem használt, s ma sem használ. A nyakleves természetesen nem szó szerint értendő, IRL senkit sem ütnék meg, még akkor se, ha rászolgál. Mindegy, az vesse rám az első követ, aki tökéletesen higgadt tud maradni az x-edik, kómagam és anyukám kapcsolatát boncolgató mél után. Jegyzem meg, én Mathnak hasonló mélt soha nem küldtem. Azt hiszem, a dolog teljességéhez ez hozzátartozik.
A másik: nem értek egyet a wikipédián belüli írási jog korlátozásával: egy szerkesztővel volt/van itt konfliktusom, és ezt a konfliktust legjobb tudomásom szerint nem eszkaláltam egymás vitalapjai, illetve a szócikkel vitalapjain kívülre. (Nem szemeteltem tele a kocsmafalat, nem zaklattam az adminokat, nem csináltam demonstrative szavazást, etc.), sőt saját userlapomon még a szerkesztő minőítésétől is tartózkodtam, szemben Math-al, akinek az userlapja és a róla indított szavazás "válasz" rovata is szinte kizárólag velem foglalkozik. A wikipédiában ex-IGe-n kívül mással soha nem volt konfliktusom, és a közösséget, mint olyat sem bántottam meg soha.
A fennmaradó két ponttal egyetértek, ezt az aláírásommal is jelzem. No, nem eresztettem túl bő lére a dolgot, szavazzatok. :) A választ lezártam, tőlem akár indulhat is a dolog. 2006. február 22., 07:55 (CET)
Felhasználók, akik egyetértenek ezzel az összefoglalóval (aláírás négy tildével: ~~~~):
Itt írd alá, hogy támogatod-e ezt a szankciót és ha igen, mennyi időre:
1 x végtelen, 1 x 1 év, 4 x 6 hónap, 3 x 3 hónap, 1 x 23 nap, 5 x ellene - 23 nap -- 2006. március 2., 19:34 (CET)
Mivel kérésekkel nem sikerült DD-t az állandó provokációktól és háborúskodásról leszoktatni, ezért javaslom, hogy egy megszavazott időre csak a szócikkekkel kapcsolatos szerkesztéseket tegyük lehetővé számára. A szankció megszegése esetén (a -hez hasonlóan) valamelyik adminisztrátor teljesen blokkolhatja, minden újabb esetben egyre hosszabb időre (javasolt szekvencia: 1 nap, 3 nap, 1 hét, 2 hét, 1 hónap, 3 hónap, 6 hónap, 1 év, örökre), továbbá ilyenkor a megszavazott időtartam számolása automatikusan újraindul.
Amennyiben ezt a szankciót megszavazzák a szerkesztők, Data Destroyer csak a következő lapokat szerkesztheti:
(Ha a megengedett lapokon elfogadhatatlan viselkedést tanúsítana akkor párhuzamosan indítható szankció; ezen javaslatnak ez nem része.)
egyhangúlag elutasítva -- 2006. március 2., 19:35 (CET)
Közben Math figyelmeztetett, hogy a szankció címe fenyegetésről szól, nem adatközlésről. A leírásban viszont adatközlés van. Most akkor melyik az igazi? A fenyegetés szvsz a személyes támadás részhalmaza. -- 2006. február 22., 14:56 (CET)
1 x 1 év, 8 x ellene - elutasítva -- 2006. március 2., 19:36 (CET)
Itt írd alá, hogy támogatod-e ezt a szankciót és ha igen, mennyi időre:
elutasítva, nincs meg a 10 támogató -- 2006. március 2., 19:38 (CET)
Minden olyan hozzászólást, ami nem egy szavazattal kapcsolatos, írj.

Klapka György (Temesvár, 1820. április 7. – Budapest, 1892. május 17.) honvédtábornok, helyettes hadügyminiszter.
Cseh-morva származású, német anyanyelvű, ízig-vérig katonacsaládban született. A család felmenői között több hadmérnök, tiszt, tábornok is fellelhető. Nagyapja, Klapka Károly, aki katonaember volt, II. József uralkodása idején települt át Magyarországra, ahol tábori főgyógyszerészként szerzett magának rangot, vagyont és örökletes nemesi címet. Apja, Klapka József (Arad, 1786 – Arad, 1863. május 12.) városbíró, és 1819–1833 között Temesvár polgármestere, ezen felül nyomdatulajdonos, és könyvtáralapító. Miután édesanyját (Kehrer Julianna) nagyon korán, 4 éves korában elveszítette, tizenegy évesen apja testvére Klapka Frigyes és neje Deák Krisztina vette magához és nevelte, taníttatta Kecskeméten. Frigyes nagybátyja császári és királyi huszár főhadnagy lévén igazi hazafias nevelésben részesítette. Tanulmányait szülővárosában a temesvári piaristáknál, majd Kecskeméten, később a szegedi piaristáknál végezte. 1838-ban (18 évesen) a karánsebesi katonai iskolába került.
1838 májusában lépett hadapródként az 5. (Bervaldo) tüzérezredbe. 1842-ben apja, de főként nagybátyja befolyását latba vetve először a magyar királyi nemesi testőrségbe, végül a bécsi gárdába sikerült bejutnia. A Bécsben töltött évek nagy jelentőséggel bírtak további katonai karrierjében, hiszen ott főhadnaggyá léptették elő, és többek között olyan tanárai, kiképzői voltak, mint a későbbi vértanú, Vécsey Károly édesapja. A gárdában ismerkedett meg Görgey Artúrral, akivel ettől kezdve szoros barátság kötötte össze.
1847-ben főhadnagyi rangja megtartása mellett leszerelt.
1848. május 19-én megbízást kapott Hajnik Károllyal és Gál Sándorral, hogy utazzanak Erdélybe a székely katonaság mozgósítására. Visszatérése után, június 13-ától a 6. honvédzászlóalj századosaként részt vett a délvidéki harcokban. Szeptember 26-án Batthyány Lajos kinevezte Komárom várának erődítési és tüzérségi parancsnokának. Létfontosságú volt, hogy a jelentős erőd a magyar alkotmányhoz hű csapatok kezén maradjon és Klapka egyik feladata volt ennek biztosítása. A sikeres erdélyi és komáromi küldetés meghozta számára a vezérkari őrnagyi kinevezést.
Novemberben bízták meg Pozsony és környéke erődítési munkálataival, de Windisch-Grätz támadásakor már a bánsági hadtest vezérkari főnöke volt. Elkészítette a szerb állások elleni támadás tervét, de a végrehajtásban már nem vett részt, mert a fő hadszíntéren bekövetkezett események miatt Pestre rendelték. A hadügyminisztérium vezérkari osztályának vezetőjeként ő dolgozta ki a hadműveleti tervet, melyet a főváros feladása előtt, 1849. január 2-án tartott haditanács fogadott el. Január 9-én ezredessé léptették elő és Mészáros Lázár utódaként Schliktől vereséget szenvedett felső-tiszai hadsereg parancsnokának nevezték ki. Klapka jó szervezőnek bizonyult, rövid idő alatt újjászervezte hadseregét és január 22-én a tarcali ütközetben, 23-án a bodrogkeresztúri ütközetben, majd 31-én a tokaji ütközetben legyőzte Schlik tábornok hadtestét. Schlik-hadtest elfogására indított hadműveletben, február 8-án Hidasnémetinél sikeres ütközetet vívott, de a császáriak bekerítése végül nem sikerült. Február 26-án és 27-én részt vett a kápolnai csatában. A március 3-ai tiszafüredi zendülésben Görgeit támogatta és megtagadta a további engedelmességet Dembinszky Henrik főparancsnoknak.
Március 15-én megkapta a Magyar Katonai Érdemrend III. osztályát. Március 28-án Kossuth tábornokká léptette elő és és kinevezte a hadsereg ideiglenes vezérkari főnökének. Az ő hadműveleti tervei szerint zajlott le a tavaszi hadjárat első szakasza. A végrehajtásban az I. hadtest parancsnokaként vett részt. Április 4-én hadteste csaknem vereséget szenvedett Jellasics csapataitól, amikor felderítés nélkül küldte be egységeit Tápióbicskére. A tápióbicskei ütközetet végül Damjanich János III. hadtestének megjelenése fordította magyar győzelemmé. Az április 6-ai isaszegi csatában hadtestének hátrálását Görgei megjelenése állította meg. A kidolgozott haditerv végül csak részleges sikert hozott, a honvéd haderő jelentős győzelmeket aratott, de a fő célkitűzést, Windisch-Grätz erőinek bekerítését nem sikerült elérni. A tavaszi hadjáratban való részvételéért április 14-én megkapta a Magyar Katonai Érdemrend II. osztályát. 
Az április 19-ei nagysallói ütközetben kivívott magyar győzelemben jelentős része volt Klapka hadtestének. Részt vett az április 26-ai (első) komáromi ütközetben, majd a vár felszabadítását eredményező hadművelet után, április 30-án Görgei helyetteseként átvette a hadügyminisztérium irányítását. Tervet készített, amit a kormány elfogadott, de Dembinszky, Bem és Perczel ellenállása miatt nem valósult meg. 
A helyettes hadügyminiszteri posztot május 26-áig töltötte be, eközben, május 16-án a szirmabesenyői választókerület képviselőjének is megválasztották. Május 21-én kinevezték a komáromi vár és várőrség parancsnokának. A június 20-21-ei nyárasdi ütközetben ő vezényelte a magyar csapatokat, majd 28-án részt vett a győri ütközetben. Július 2-án a (második) komáromi csatában Görgei megsebesülésekor ideiglenesen átvette a hadsereg parancsnokságát. Július 11-én a (harmadik) komáromi csatában ő vezette az áttörési kísérletet, de kudarcot vallott.
Görgei hadseregének távozása után két hadtesttel a komáromi várban maradt. Augusztus 3-án nagy erejű támadást indított, szétverte a Komáromnál hátrahagyott ostromzárat, Pozsonyig visszaszorította a császári csapatokat és megszállta Győrt is. Eközben Székesfehérváron felkelés tört ki, így rövid időre jelentős terület került ismét magyar fennhatóság alá. Az elrendelt újoncozás révén öt új honvédzászlóaljjal egészítette ki a komáromi várőrség létszámát, ami így húszezer fő fölé emelkedett.<br>A világosi fegyverletétel után visszahúzódott a várba.
Külső támogatás nélkül maradva tárgyalásokba bocsátkozott a vár feladásáról. Engedményeket szeretett volna kapni az ország jövőjével és a már fogságba esettek sorsával kapcsolatosan is, azonban ezt nem sikerült elérnie.
Szeptember 1-jén kezdődtek meg a meghódolásra vonatkozó alkudozások. A komáromi őrség 11 pontban állapította meg a feltételeit. Az alkupontok elfogadását osztrák részről megnehezítette az, hogy azoknak az első pontjai az egész országra kiterjedő feltételeket szabtak, pl: "Adassék általános közbocsánat az országnak s az összes magyar hadseregnek, a magyar bankjegyek értékesíttessenek s mindazon hazafiak, kik külföldre akarnak utazni, útlevéllel láttassanak el." Csak amikor ezeket a feltételeket kihagyták, akkor kötötték meg a kapituláció szerződését, 1849 szeptember 17-én Haynau hadiszállásán, a Komáromtól félmérföldnyire fekvő Puszta-Herkályon.
A megkötött szerződés értelmében a helyőrség tagjai minden későbbi üldözéstől mentesítő papírt (menlevelet, németül geleitschein-t) kaptak.
A feltételek szerint október 2-án kezdődött meg a tényleges kapituláció végrehajtása. Először a dunahídfő és az elsáncolt tábort adták fel a magyar honvédek. Október 3-án az ó- és újvárat és a Duna-szigetet, október 4-én a Vágvonal és Nádorvonal védműveit s a városban levő kincstári épületeket adták át, október 5-én reggel igazoló jeggyel "(geleitschein)" ellátva a honvédcsapatok tagjai elhagyták a várat. Ezt követően szállták meg a várat az osztrák császári csapatok, Komárom városával egyetemben.
Klapka ezután külföldre távozott. Londonban, Párizsban és Lipcsében élt, majd Genfben telepedett le. 1855-ben svájci állampolgárságot kapott. 1856-tól a svájci nemzetgyűlés tagja lett. Tevékenyen részt vett a 48-as magyar emigráció politikai és katonai tevékenységében is. 1859. május 6-án Párizsban Kossuth Lajossal és Teleki Lászlóval megalakította a Magyar Nemzeti Igazgatóságot, ami az emigráns magyar kormány szerepét hivatott betölteni. Részt vett az itáliai magyar légió megszervezésében. A villafrancai békekötést megelőző tárgyalások hatására 1859. május 30-án lemondott a Magyar Nemzeti Igazgatóságban viselt tagságáról. Negyvennégy évesen Brüsszelben megnősült, házasságából három gyermek született. 
Az 1866-os porosz-olasz osztrák háború ismét felvillantotta Magyarország felszabadításának lehetőségét. Klapka Nemeskéri Kiss Miklós, volt honvéd ezredes közvetítésével megállapodott Bismarck kancellárral egy magyar légió felállításáról. A mintegy ezerötszáz fős Klapka-légió parancsnokságát Klapka György 1866. július 26-án vette át, akkor amikor a porosz-osztrák háború lényegében már befejeződött. Ennek ellenére a légió 1866. augusztus 3-án Magyarország területére lépett, de már néhány nap múlva kénytelen volt különösebb eredmény nélkül visszavonulni porosz területre. Klapka augusztus 14-én lemondott a parancsnokságról.
A kiegyezés után hazatért. Poroszországi szereplése azt eredményezte, hogy I. Ferenc József nem járult hozzá, hogy katonai szolgálatba lépjen. A Deák-párt tagjaként Illava, majd Temesvár országgyűlési képviselője volt. 1868-ban a honvédegyletek elnökévé választották.
1871-ben Klapka György Türr István és Andrássy Gyula társaságában a magyarországi Nagy Oriens szabadkőműves nagypáholy alapító tagjai között van.
Jerome K. Jerome angol író apja, Jerome Clapp a száműzött Klapka tiszteletére változtatta fia nevét "Jerome Klapka Jerome"-ra.
Tiszteletére és emlékének megőrzésére a Magyar Honvédség tatai lövészdandára 1990. május 4-én hivatalosan névadójának választotta, 25. Klapka György Harckocsi Dandár néven.
Jókai Mór 1882-ben, egy Petőfi-szobor avatásán a költő Egy goromba tábornokhoz című versét idézte fel. 
1849 áprilisában Petőfi magyarra fordította Bem Vécsey tábornokot bíráló egyik levelét, és elküldte azt egy kolozsvári lapnak. Klapka György ezért Debrecenben felelősségre vonta a költőt, amiért rossz hírét kelti az elöljárójának. Petőfi azzal védekezett, hogy mindezt Bem parancsára tette, de indulatosan lemondott rangjáról. Buda ostromakor a Sváb-hegyen, az Óra-villában találkoztak, ahonnan Görgei Artúr a budai Vár ostromát irányította. Klapka és Petőfi összevitatkoztak és Klapka a villa egyik szobájába zárta a költőt. Csak később, Görgei parancsára engedték szabadon. A szoboravatás után Klapkának a nyilvánosság előtt, a sajtóban kellett magyarázkodnia.

Az aMSN egy MSN Messenger-klón GPL licenc alatt. Fő célja, hogy segítse azokat a felhasználókat, akik még csak most kezdtek ismerkedni a Linux operációs rendszerrel, úgy, hogy hasonló felületet biztosít, mint a Microsoft szoftvere Windowson és Macintoshon. A cél megvalósításához az aMSN „emulálja” az MSN Messenger kinézetét és az általa nyújtott felhasználói élményt, és számtalan sajátságát támogatja.
Az aMSN tartalmaz néhány előnyt a Microsoft MSN Messenger kliensével szemben. Például, támogatja a riasztásokat, nagyon testreszabható, a felhasználók észlelhetik, hogyha valaki eltávolítja őket a partnerek listájából, a felhasználók számos profilt használhatnak párhuzamosan.
Az aMSN-nek van néhány terve a jövőre vonatkozóan is. A plugin-rendszer már most is implementálva van, a 0.94-es verzió óta. Lehetséges támogatás készítése a Jabberhez. A Jabber-integráció megvalósítása egy MSN-szerű kliensben biztosítja, hogy könnyebb legyen az áttérés az MSN-ről a Jabberre.
Az aMSN nem csak Linux alá érhető el, hanem számos Unix-variánsra, Macintoshra és Windowsra is úgy, mint bármely más platformra, amelyik támogatja a TCL/TK 8.4-et vagy magasabb verziószámú változatát.
Az aMSN Macintosh változata néhány olyan funkciót is tartalmaz, mely a windowsos MSN is tartalmaz, ám a Mac OS X 5 nem támogat. Ilyen például a webkamera-támogatás és a rezgő figyelemfelkeltés küldése.
0.98.9 kiadás után nem adtak ki több verziót, mert a Windows Live Messenger szolgáltatást leállították.

Az Enabling Grids for E-sciencE (EGEE) az Európai Bizottság által az Európai Bizottság 6. Keret Programjának keretein belül, a Directorate-General for Information Society and Media részlegének F Főigazgatóságon keresztül (Kiemelkedő technológiák és infrastruktúrák) támogatott projekt. 27 európai ország több mint 70 intézménye vesz részt benne, s céljuk, hogy sok tudományágat kiszolgáló közös Grid infrastruktúrát építsenek az európai kutatók számára. A projekt az elmúlt időszak fejlesztéseire, s régebbi tesztrendszerekre épül, például az EU Datagrid projektjében használtra. Fő céljai:
Az EGEE projekt 2004 márciusában indult Enabling Grids for E-science in Europe néven, de hamarosan nevet váltott, miután egyesült államokbeli és ázsiai partnerek is csatlakoztak hozzá.
A projekt a már létező LHC Computing Grid (LCG) projekt erőforrásait használva indult el. AZ LCG célja a CERN-ben, Genfben található részecskegyorsító, a nagy hadronütköztető-gyűrű (LHC) által szolgáltatott adatok feldolgozása. Ez a projekt világszerte összeköti a nagy energiájú részecskefizika kutatások számítási erőforrásait, s előreláthatóan évente 15 petabyte-nyi adatot kell majd feldolgoznia. Az EGEE ezen infrastruktúrát használva indult el, s a világ minden részéről egyre több és több erőforrást hozzákapcsolva, és különböző felhasználói közösségeket csatlakozásra csábítva fejlődik.
Az EGEE az LCG-2 köztesrétegét használva indult, melyet az LCG projekt biztosított számára (de önmagában az EU Datagrid projektjének köztesrétegén alapszik). Ezzel párhuzamosan kifejlesztették a gLite köztesréteget, mely különböző forrásokból származó komponensek átdolgozásával állt össze, és immár az alap Grid szolgáltatások széles skáláját biztosítja. 2006 februárjában a gLite elérte az 1.5-ös verziószámot, s körülbelül 220 csomagot tartalmaz 34 modulra bontva. A gLite köztesrétegét az EGEE-n kívül is hasznáják, például az Európai Bizottság által szintén támogatott DILIGENT projektben. A francia űrügynökség szintén tervezi a gLite bevezetését.
Az EGEE több mint 180 helyen működik, kutatóközpontok, egyetemek, vállalatok és más szervezetek közösen vesznek részt az infrastruktúra működtetésében. Európában, Amerikában és Ázsiában egyaránt találhatók telephelyek, melyek erőforrásokat biztosítanak a rendszer számára. Ez nagyságrendileg 20000 CPU számítási kapacitásának felel meg, amely valószínűleg erősen növekedni fog, mivel az LCG számára szükséges feldolgozási szükségletet is fedezni kell, valamint már alkalmazási tartományok is megnövekedett számítási igénnyel számolhatnak, s így szükségszerű új gépek rendszerbe állítása a 2006-2007-es években.
Az infrastruktúra sokféle hardveren fut, azonban jelenleg minden számítógép a „tudományos” Linux CERN-féle verzióját futtatja.
Az EGEE projekt kezdetben két jól meghatározott területre, a részecskefizika és az élettan kutatási területére koncentrált, mivel ezek a kutatói közösségek már használták a Grid technológiát, és készen álltak az alkalmazások telepítésére, futtatására. Később 4 új területet bevonását javasolták, az űrkutatást (Planck-projekt), gyógyszerkutatást (maláriaellenes gyógyszer kifejlesztése), földkutatás, Grace-projekt. Jelentős biológiai és orvosi alkalmazások bevezetésére is sor került.
Az EGEE projekt 2006. március 31-ével lezárul, de folytatódik a kezdeményezés az EGEE-II-ben is, melynek részleteit az Európai Bizottsággal jelenleg is folyó tárgyalások határozzák majd meg. A szándékok szerint az EGEE-II nagyobb konzorciumot fog magában foglalni, 32 ország több, mint 90 partnerével, valamint megnövelt támogatási szolgáltatással a nem európai résztvevők, alkalmazások számára. Kiemelkedő fontosságú lesz a köztesréteg fejlesztése, a külső forrásból származó komponensek nagyobb fokú integrációja, valamint a tesztelési tevékenység támogatása. Ez a projekt 2006. április elsején indul.

Az aminok olyan szerves vegyületek, melyek nitrogént tartalmaznak a funkciós csoportjukban. Az "aminok" formálisan az ammóniából származtathatók úgy, hogy az ammónia egy vagy több hidrogénatomját egy "alkilcsoporttal" (rövidítése: R) helyettesítjük. 
Amennyiben csak egy hidrogénatomot cserélünk le a széntartalmú alkilcsoportra, akkor "primer aminokról", vagy egyszerűen csak aminokról beszélünk. 
Természetesen a nitrogénhez kapcsolódó többi hidrogént is helyettesíthetjük a fentiek szerint. Ekkor "szekunder" illetve "tercier aminokról" beszélünk. 
Ezeket az aminokat sokszor amidoknak is nevezik, bár az elnevezés nem mindig pontos és következetes. Amidoknak elsősorban azon aminokat hívjuk, ahol a nitrogénhez karbonil funkciós csoport (C=O) kapcsolódik.
A széntartalmú csoport felől vizsgálva az aminokat elnevezhetjük azok tulajdonságai alapján is (pl.: "aromás aminok"). Aromás és nyílt szénláncot is tartalmazó "amin" például az amfetamin.
Az egy molekulában több aminocsoportot tartalmazó aminok esetén di-, tri-, tetraminokról stb. beszélhetünk. (Az egy aminocsoportot tartalmazó molekulák természetesen a monoaminok.)
Az aminokkal rokon vegyületek a kvaterner ammóniumvegyületek, ezek szerkezete az ammóniumionból vezethető le, ha a hidrogénatomokat más csoportokkal helyettesítjük.
A kisebb szénatomszámú alkil-aminok gáz halmazállapotúak, szaguk általában az ammóniára emlékeztet. A nagyobb szénatomszámúak folyadékok vagy szilárd vegyületek. A kisebb szénatomszámúak vízben jól (a primer aminok például 5 szénatomig), a nagyobbak rosszul oldódnak. Az etanol és a dietil-éter általában jól oldja az aminokat. Az aminok sói színtelen, szagtalan, kristályos vegyületek.
Az aminok nitrogénatomjának van egy szabad, nemkötő elektronpárja, így az ammóniához hasonlóan képesek protont megkötni, bázisos tulajdonságú vegyületek. Mivel képesek a víztől protont felvenni, az oldatukban a hidroxidionok kerülnek túlsúlyba, az oldat lúgos kémhatású lesz. A reakcióegyenlet (primer aminokra felírva):
Az alifás aminok általában az ammóniánál erősebb bázisok, a disszociációállandójuk többnyire legalább egy nagyságrenddel nagyobb. Ez a nitrogénatomhoz kapcsolódó alkilcsoportok elektronküldő hatásával magyarázható. Az adott alkilcsoportot tartalmazó aminok közül a szekunder aminok erősebb bázisok, mint a primer és a tercier aminok.
Az aminok savakkal sókat képeznek. Mivel gyenge bázisok, a sóik vizes oldatban hidrolizálnak. Erős savakkal alkotott sóik oldata savas kémhatású. A sókból az aminok erősebb bázisokkal felszabadíthatók. Például:
A primer és a szekunder aminok acilezhetők. Ez azt jelenti, hogy valamelyik nitrogénatomhoz kapcsolódó hidrogén helyére savgyök építhető be, savamidok keletkeznek. A karbonsavak amidjaiban a karbonilcsoporthoz kapcsolódó nitrogénatom már nem bázisos jellegű. Amidok állíthatók elő például savkloridokból (ahol az acilcsoport klóratomhoz kapcsolódik).
Hasonló reakció játszódik le karbonsavanhidridek és karbonsavészterek hatására is. Az amidok jól kristályosítható vegyületek, az aminok identifikálására használhatók. Az acilezés felhasználható az aminok átmeneti megvédésére.
A primer, a szekunder és a tercier aminok salétromossavval () szemben eltérően viselkednek, így megkülönböztethetők egymástól. A primer, alifás aminok és a salétromossav reakciójában átmenetileg egy instabil diazóniumvegyület keletkezik, amely nitrogénre és alkoholokra bomlik, de keletkeznek más vegyületek (például alkének) is. A fejlődő nitrogéngáz térfogatát mérve a reakció felhasználható a primer, alifás aminok aminok térfogatos meghatározására (van Slyke-féle aminonitrogén-meghatározás).
Az aromás, primer aminokból (ahol az aminocsoport közvetlenül az aromás gyűrűhöz kapcsolódik) salétromossav (és sósav) hatására keletkező diazóniumion azonban stabilabb, alacsony hőmérsékleten (0 °C) nem bomlik el. Ez a reakció a diazotálás. A reakcióban keletkező diazóniumsók fenolok vagy aromás aminok hatására azovegyületekké alakulnak. Számos azovegyületet szerves festékként alkalmaznak (azofestékek).
A szekunder aminokból salétromossav hatására nitrózaminok keletkeznek, a tercier aminok nem reagálnak salétromossavval.
Biogén aminok az aminosavak dekarboxileződése során jönnek létre.
Néhányuk a szervezetben ingerületátvivő anyagként működik (szerotonin, hisztamin).
Az élelmiszerek természetes alkotói, fontos szerepük van az ételek ízvilágának kialakításában.
Bizonyos biogén aminok túlzott bevitele allergiához hasonló tüneteket okozhat.

Ez a lap a Magyarország által a téli olimpiai játékokon elért pontszerző helyezéseket tartalmazza.


Knoch Viktor (Pécs, 1989. december 12. –) olimpiai 5. helyezett rövidpályás gyorskorcsolyázó.
Tanulmányait Pécsett a Táncsics Mihály utcai Általános Iskolában kezdte. Hetedikben átiratkozott a Janus Pannonius Gimnáziumba, ahol 2008-ban érettségizett. 2008 óta a Budapesti Kommunikációs és Üzleti Főiskola gazdaságmenedzsment szakára jár.
A 2005-ös junior vb-n 2000 méteren negyeddöntős volt, az 1500 méteres számon mind a négy felnőtt világkupa versenyen szintén. A 2006-os junior vb-n, Romániában 1500 méteren elődöntőbe jutott, de ott kizárták. Az olimpia előtti utolsó felnőtt világversenyen, a január végi lengyelországi Eb-n 5000 méteren jutott elődöntőbe, ott 3. lett.
A 2006. évi téli olimpiai játékokon hatalmas meglepetésre az 1500 méteres számban kitűnő versenyzéssel a döntőbe jutott, és végül az 5. helyen végzett. Ezzel 26 év óta a legjobb magyar eredményt érte el a téli olimpiák történetében.
2007 januárjában, Mladá Boleslavban a junior világbajnokságon 1500 méteren két koreai mögött a harmadik helyen végzett. Az 1500 méteres távon ezüstérmet szerzett az angliai Sheffieldben zajló felnőtt Európa-bajnokságon; majd februárban az 500 és az 1500 méteres versenyt is megnyerte a budapesti Gyakorló Jégcsarnokban zajló országos bajnokság első napján, s végül első helyen végzett összetettben is, így ő lett az országos bajnok; márciusban pedig a 13. helyen végzett Milánóban a rövidpályás gyorskorcsolya világbajnokság 500 méteres számában.
A 2009. március 6-án, a bécsi rövidpályás gyorskorcsolya világbajnokságon a 31. helyen végzett a férfiak 1500 méteres számában, majd a montréali világkupa-viadalon (november 7.) 500 méteren a 33., 1500-on pedig a 38. helyen zárt. A 2010-es drezdai rövidpályás gyorskorcsolya Európa-bajnokságon összetettben a 20. helyen szerepelt. A vancouveri téli olimpián 1500 méteren a 30. helyen végzett, míg 1000 méteren a 21. helyen zárt.
2011 decemberében, a rövidpályás gyorskorcsolyázók Japánban zajló világkupáján 1000 méteren kizárták a versenyből, 500-on pedig nem tudta befejezni első selejtezős futamát. A 2012-es rövidpályás gyorskorcsolya Európa-bajnokságon – sérüléséből kifolyólag – csak váltóban indult, és a nagyrészt junior korú csapattal a 8. helyen végzett. Februárban, a hollandiai Dordrechtben zajló Világkupán 1 000 méteren a 21. lett, míg 500 méteren a harmadik lett negyeddöntős futamában, és ezzel bejutott a C fináléba, ahol ugyancsak harmadikként zárva összesítésben a 12. pozícióban végzett. Márciusban, a sanghaji vb-n a 22. helyen zárt összetettben, 500 méteren a 24., 1000 méteren a 15., míg 1500 méteren a 22. helyen végzett. Egy évvel később Malmőben, a férfi 5000 méteres váltó tagjaként bronzéremmel zárta a kontinensviadalt. 2013 decemberében, az olaszországi Trentóban zajló XVI. téli universiadén – a Béres Bencével, Burján Csabával és Oláh Bencével alkotta férfi váltó tagjaként – aranyérmet nyer az 5000 méteres távon, míg 1000 méteren hetedikként ért célba. 2014 januárjában, a Drezdában zajló rövidpályás gyorskorcsolya Eb 1500 méteres egyéni versenyében – a 44 fős mezőnyben – a 18. lett. Ugyanitt a férfi 5000 méteres váltóval nem jutott be a döntőbe, végül az ötödik helyen végzett.
A 2014-es szocsi téli olimpián induló magyar rövidpályás gyorskorcsolya csapat tagjaként 1500 méteren a 34., míg 1000 méteren a 18. helyen zárt. 2015 februárjában sporttörténelmi tettet hajt végre, amikor a rövidpályás gyorskorcsolya világkupa-sorozat erzurumi állomásán, 500 méteren – legyőzve a háromszoros olimpiai bajnok kanadai Charles Hamelint – az első helyen végzett. Ezzel 25 évesen a sportág első magyar vk-győztese lett, egyben pályafutása első egyéni vk-érmét nyerte. Egy héttel korábban – mint a férfiváltó tagja – ezüstéremmel térhetett haza a drezdai világkupáról.
A magyar férfi gyorskorcsolya-váltó tagjaként, 5000 méteres távon Liu Shaolin Sándor, Liu Shaoang és Burján Csaba mellett Sanghajban rendezett rövidpályás gyorskorcsolya világkupán sporttörténeti magyar siker részeseként aranyérmet szerzett.
A 2016-os világbajnokságon 500 méteren 48., 1000 méteren 15., 1500 méteren 20. volt. A váltóval negyedik helyezést ért el.

A lineáris gyorsító (angolul: Linear Accelerator, vagy röviden "linac" [ejtsd: linak]) a részecskegyorsítók egy változata, mellyel elektromosan töltött részecskéket (például elektronokat, protonokat, pozitronokat vagy ionokat) lehet egyenesvonalú pályán gyorsítani.
A részecskéket korábban egyenáramú gyorsítókkal gyorsították, hamarosan kiderült azonban, hogy így nem lehet tetszőlegesen nagy energiákat elérni. Ha a feszültséget egy bizonyos érték fölé emeljük, akkor koronakisülés jön létre, és az így elveszett töltést folyamatosan pótolni kell.
Ezért terelődött a figyelem a váltakozó feszültséget használó rezonanciagyorsítókra. A váltakozó áramú lineáris gyorsítót Gustav Ising javasolta és először Rolf Wideröe építette meg, 1928-ban. Ez a gyorsító több gyorsítóelemből, úgynevezett "driftcső"ből áll. A driftcsövek között hézagok vannak, amelyben ez elektromos mező iránya rendszeresen változik olyan ütemben, hogy az odaérkező részecskét mindig gyorsítsa, ezáltal a mozgási energiáját viszonylag kis lépésekben növelni tudja. Amíg a részecske a driftcsövekben tartózkodik, addig nem hat rá erő, mivel az Faraday-kalitkaként viselkedik. Ilymódon olyan energiára lehet gyorsítani a részecskét, amely egyetlen gyorsítóelemmel nem érhető el.
Sloan, Lawrence, 1931
A lineáris gyorsítók egészen addig nem voltak túlzottan sikeresek, míg 1945-ben egymástól függetlenül McMillan és Vekszler fel nem fedezték a fázisstabilitás elvét. Az első komolyabb lineáris gyorsítót 1948-ban építették az Egyesült Államokban, mely 68 MeV-es protonenergia elérésére volt képes. [Angeli, 37. old]
A kis tömegű részecskék, mint az elektron, a körkörös gyorsítókban rengeteg energiát veszítenek szinkrotronsugárzás formájában. A LEP-nél lényegesen nagyobb energiákra elektronokat csak lineáris gyorsítókkal lehet gyorsítani.

Rolf Wideröe (Oslo, 1902. július 11. – Nussbaumen, Svájc, 1996. október 11.) norvég mérnök és tudós.
Kiemelkedő munkát végzett a részecskegyorsítók fejleszte területén. Ő építette az első lineáris gyorsítót Gustav Ising ötlete alapján. Emellett kifejlesztette a betatront, amelynél a gyorsító feszültséget az az időben változó mágneses mező hozza létre, amely a részecskét körpályán tartja. A tárológyűrűk ötlete is tőle származik.

Négy részecskefizikai kísérlet, az ALICE (A Large Ion Collider Experiment), az ATLAS, a CMS (the Compact Muon Solenoid experiment), valamint az LHC (The Large Hadron Collider Project) eredményeinek feldolgozása nagymértékben épül az EGEE infrastruktúrájára. Mind a négy kísérlet más-más tudományos célt szolgál, az azonban közös bennük, hogy számos vizsgálatot kell elvégezi a nagy energiájú protonok vagy nehéz ionok összeütközésekor létrejövő „eseményeket” nagy mennyiségű adattal.
Jelenleg kilenc alkalmazás létezik, s több új kezdeményezés jelenleg is átgondolás alatt áll.
Ez a kilenc alkalmazás a következő:
Geocluster a szeizmikus mozgások nyomon követéséhez szükséges eszközök piacának vezető cége, melynek szoftvere az első ipari alkalmazás, amely az EGEE infrastruktúráján termékszolgáltatásként fut, az Expanding GEOsciences on DEmand (EGEODE) virtuális szervezetén belül. Az EGEODE mind magán, mind nyilvános kutató laboratóriumok számára hozzáférhető. Lehetővé teszi a kutatók részére, hogy szeizmikus adatokhoz jussanak hozzá, és a földkéreg rétegeit kutassák.
Az Earth Observation a GOME műhold adataival, illetve az ERS/SAR műholdak kísérleteiből származó adatokkal dolgozik. A Grid lehetőséget ad a kutatóknak, hogy az ózonréteg helyreállításának kérdéseit analizálják
A Solid Earth Physics alkalmazások a földrengés mechanizmusait vizsgálják, és numerikus szimulációt végeznek komplex 3D-s földtani modellekkel.
Az első Hydrology alkalmazás megvizsgálja a tengervíz betörés kihasználásának hatásait egy parti víztározó esetében, a mediterrán medencében, Monte Carlo szimulációt használva, egy 3D-s sűrűség függő talajvíz és só áramlás modellen.
Az éghajlatkutatást segítendő, létezik egy árvíz előrejelzési alkalmazás, mely szimuláció
sorozatot végez a kísérleti adatokból kiindulva, meteorológiai, víztani illetve hidraulikus
modelleket használva. Jelenleg a CrossGrid tesztkörnyezetből az EGEE infrastruktúrájába
való áttelepítése folyik.
segített a Grid elterjedésének tudatosításában
gamma sugarakat, és eredetüket tanulmányozhatjuk.
vizsgálat révén, melynek során egyedülálló légkör és frekvencia kombinációt, pontosságot,
stabilitást, és érzékenységet használnak a mérés során.

A Derek and the Dominos 1970 tavaszán, New Yorkban alakult blues-rock supergroup. A zenekart Eric Clapton és a Delaney, Bonnie & Friends nevű formáció tagjai, Bobby Whitlock, Jim Gordon és Carl Radle alapította. Az első album felvételei alatt csatlakozott hozzájuk a The Allman Brothers Band vezetője, Duane Allman.
A zenekar első nyilvános fellépése a londoni Lyceum Színházban volt 1970. június 14-én. A műsorközlő rosszul konferálta be őket – "Eric and the Dynamos" helyett "Derek and the Dominos"t mondott. A zenekar megtartotta a nevet, és egy nyári angliai körútra indultak. Augusztus végétől október elejéig a miamiban lévő Criteria Studiosban, Tom Dowd produceri közreműködésével felvették első, "Layla and Other Assorted Love Songs" című dupla albumukat, amit ma a legtöbb rajongó Clapton egyik mesterművének tart. A dalok legnagyobb részét, köztük a "Layla" címűt (ami hamarosan a rádiók egyik kedvence lett) is Clapton Pattie Boyd iránt érzett szerelme ihlette. A nő akkor Clapton legjobb barátjának, George Harrisonnak volt a felesége. Clapton titokban találkozgatott vele, Whitlock pedig Pattie nővérével randevúzott. A dolgok nem sokkal később nyilvánosságra kerültek; Pattie 1974-től Claptonnal élt, 1979-ben pedig összeházasodtak. Miután Clapton viszonyt kezdett Yvonne Khan Kellyvel, 1985-ben különköltöztek, és 1988-ban elváltak. A kétrészes "Layla" több felvétel alkalmával készült el: először a gitárközpontú első részt vették fel, a második rész csak néhány hónap múlva készült el. A második rész egy elégikus zongoradarab, amit Jim Gordon dobos írt és játszott el; Gordon először nem akarta, hogy a dal része legyen, de végül engedett a többiek kérésének.
1970-1971 folyamán a zenekar rengeteget turnézott, melyek során mindenki számára nyilvánvalóvá vált tehetségük. A New York-i Fillmore Eastben adott koncertjeik adták "In Concert" és "Live at the Fillmore East" című albumaik anyagát. Számtalan kalózfelvétel is közkézen forog; köztük van egy, amin Duane Allman is játszik , és olyan is, amin a Fillmore-ban adott két teljes koncert hallható.
Első és egyetlen stúdióalbumukat a Derek and the Dominos öttagú felállása vette fel, hála a slide gitár-virtuóz Duane Allman be nem tervezett közreműködésének. A felvételek legnagyobb részében Clapton a padlón feküdt belőve. Akkoriban a zenekar szinte állandóan kábítószerezett, de a legtöbb művésztől eltérően Clapton szerint ez nem hátráltatta a munkát.
A felvételek kezdete után néhány nappal Tom Dowd – aki az Allman Brothers producere is volt – meghívta Claptont Allmanék egyik szabadtéri koncertjére, amit Miamiban tartottak. A két gitáros – aki addig csak hírből ismerte egymást – a színfalak mögött találkozott, majd a két zenekar egy stúdióban együtt zenélt (a felvétel hallható a "" című albumon). Clapton és Allman „szerelmes lett” a másik gitárjátékába. Szoros barátok lettek és felajánlották Allmannek, hogy legyen a Dominos ötödik tagja.
Amikor Clapton és Allman találkozott, a Dominos már három dalt felvett ("I Looked Away", "Bell Bottom Blues", "Keep on Growing"); Allman a negyedik dalban debütált ("Nobody Knows You When You're Down and Out") és az album többi dalában slide gitározott. Az albumra a blues gyakorolta a legnagyobb hatást; a dalokban Clapton és Allman együtt gitározott. A dalok egyik legfontosabb része Allman szívből jövő slide gitárjátéka.
A zenekar rövid pályáját tragédiák kísérték. Az album felvételeinek idején, 1970. szeptember 18-án halt meg Clapton egyik legjobb barátja, Jimi Hendrix. Nyolc nappal korábban a Dominos Hendrix "Little Wing" című dalát vette fel, ami az albumra is felkerült. Egy évvel később, 1971. október 29-én, a Dominos első amerikai turnéjának előestéjén Duane Allman motorbalesetben meghalt. Clapton levertségét csak fokozták a Layla-albumot teljesen érdektelenül fogadó kritikák. Úgy érezte, hogy ezekért őt terheli a felelősség; mély depresszióba süllyedt, majd heroinfüggő lett.
A megtört zenekar kénytelen-kelletlen elvállalta az amerikai turnét. Clapton később beismerte, hogy a turné közben rengeteg heroin és alkohol fogyott, ennek ellenére a turné anyagából készült "In Concert" című album meglepően jóra sikerült. A zenekar csak Londonban oszlott fel, röviddel a második album felvételének kezdete után. Bár Radle az 1970-es években Clapton zenekarának volt a tagja, Clapton és Whitlock szakításuk után évtizedekig nem beszéltek egymással (csak 2003-ban zenéltek újra együtt). Carl Radle 1980. május 30-án halálra itta magát. Jim Gordon – akinek skizofréniáját nem fedezték fel – 1983-ban egyik rohama közben kalapáccsal verte agyon édesanyját; 1984 óta elmegyógyintézetben él.
A Dominos feloszlása után Clapton visszavonult, nem turnézott és nem készített felvételeket. Naponta 1000 fontot költött heroinra, de Pattie Boyd iránti szerelme nem múlt el. Ezalatt csak két koncerten lépett fel: 1971. augusztus 1-jén a Banglades megsegítésére rendezett jótékonysági koncerten New Yorkban, valamint az 1973. január 13-án, a londoni Rainbow Színházban rendezett koncerten. Az előbbit George Harrison szervezte, az utóbbival pedig a The Who gitárosa, Pete Townshend akart segíteni Clapton heroin elleni harcában.
Az idő egyértelműen javított a Dominos megítélésén: ma már Clapton egyik legjobb zenekarának tartják. Clapton "Crossroads" című 1988-as válogatásalbumán több részlet hallható a befejezetlen második album felvételeiből. Az 1990-es "" az eredeti album, az 1994-es "Live at the Fillmore (Derek and the Dominos)" című album pedig az In Concert kibővített változata.
2003-ban a "Minden idők 500 legjobb albumának listája (Rolling Stone magazin)" szavazásán a "Layla and Other Assorted Love Songs" a 115. helyet érte el.

A The Mothers of Invention amerikai rock and roll-együttes volt az 1960-as és 1970-es években. Leggyakrabban Frank Zappa dalait adták elő, bár esetenként a többi tag is írt dalt.
Az együttes eredetileg "The Soul Giants" néven működött, tagjai pedig a következők voltak: Jimmy Carl Black dobos, Roy Estrada basszusgitáros, Davy Coronado szaxofonos, Ray Hunt gitáros és Ray Collins énekes. Miután Collinsnak 1964-ben nézeteltérése támadt Hunttal, Hunt otthagyta a csapatot; helyét Frank Zappa vette át, aki csakhamar az együttes vezetőjévé vált.
1965 őszén Tom Wilson producer ellátogatott abba a klubba, ahol a "The Mothers" játszott. Lemezszerződést és 2500 dollár előleget ajánlott nekik.
A The Mothers és Wilson több hónapot és több ezer dollárt fordított az együttes első (ráadásul dupla) albumának, a "Freak Out!"-nak a felvételére. Kiadójuk, az MGM nyomására (azt hitték, hogy nevük a „motherfuckers” rövidítése) új nevet vettek fel: The Mothers of Invention. Az album 1966 júliusában jelent meg, a Mothers pedig turnéra indult.
A "Freak Out!"-ból az MGM kiadásában mindössze 30 ezer darab fogyott. Válaszlépésként a kiadó a következő album költségeit 11 ezer dollárra maximálta. Az együttes tovább dolgozott, Zappa vezetésével további két albumot vettek fel: az 1967-es "Absolutely Free"t és az 1968-as "We're Only in It for the Money"t.

1987 a tudományban és a technikában.

A Dream Theater amerikai progresszív metal együttes, amelyet 1985-ben alapított Majesty néven John Myung basszusgitáros, John Petrucci gitáros és Mike Portnoy dobos, a bostoni Berklee College of Music három hallgatója. Az első stabil felállás 1987-re alakult ki Charlie Dominici énekes csatlakozásával, akit 1991-ben James LaBrie váltott fel. 1994-ben a billentyűs hangszereken játszó Kevin Moore hagyta el az együttest, helyére Derek Sherinian került. 1998-ban azonban ő is kilépett, helyére pedig Jordan Rudess érkezett, ezzel kialakult egy stabil, 12 éven át tartó felállás. 2010 őszén a rajongók megdöbbenésére az egyik alapító, a dobos-dalszerző Mike Portnoy jelentette be távozását, akinek utódját fél évvel később jelentették be, Mike Mangini (ex-Annihilator, Extreme és Steve Vai dobos) személyében.
Első sikereit a zenekar az 1992-ben kiadott "Images and Words" című második albumával és a lemez "Pull Me Under" című nyitószámának videoklipjével érte el, amely az 1990-es évek elején rendszeresen szerepelt az MTV adásaiban. Ennek ellenére az együttes nem számít mainstream előadónak. Az együttes legnagyobb példányszámban eladott albuma az "Images and Words", amely aranylemez lett az Amerikai Egyesült Államokban, és a 61. helyezésig ért fel a Billboard 200 toplistáján. Ugyanezen listára az 1994-ben kiadott "Awake" és a 2002-es "Six Degrees of Inner Turbulence" a 32., illetve a 46., míg a 2007-es "Systematic Chaos" című albumuk a 19. helyen lépett be. A zenekar tizedik albuma 2009. június 23-án jelent meg "Black Clouds & Silver Linings" címmel, amely a Billboard 200 toplistáján a 6., az Eurochart Hot 100-on pedig az első lett, ezáltal a megjelenése hetében a legjobban fogyó albumuk lett.
A Dream Theater a progresszív metal egyik legnagyobb hatású és legsikeresebb együttese, az Amerikai Egyesült Államokban több mint 2,1 millió, míg világszerte több mint 12 millió lemezt adtak el.
2010-ben bekerültek a Long Island Music Hall of Fame-be. A 2011-ben megjelent "A Dramatic Turn of Events" albumuk "On the Backs of Angels" című dalát első alkalommal a zenekar történetében Grammy-díjra jelöltek a "Best Hard Rock/Metal Performance" kategóriában. A Mike Mangini bemutatkozását jelentő "A Dramatic Turn of Events" a második olyan lemezük lett, ami bejutott a Top10-be, miután a Billboard 200 listáján a 8. helyre került.
A korábbi és a jelenlegi tagok mindannyian magasan jegyzett zenészek, akik számtalan díjat nyertek különböző zenei szaklapok szavazásain, és számos elismert zenésszel játszottak együtt különböző formációkban.
Az együttes kezdeti felállásából John Petrucci és John Myung, valamint Kevin Moore már a King’s Park középiskolából ismerték egymást. Több együttesben is játszottak, dzsemmelgettek, az ő nevükhöz fűződött többek között egy Centurion nevű formáció is. Az érettségit követően azonban elváltak útjaik, Myung és Petrucci beiratkozott a neves bostoni Berklee School of Music zeneiskolába. Itt találkoztak Mike Portnoy dobossal, és hárman 1985-ben megalapították a későbbi Dream Theatert. Portnoy nemcsak abban hasonlított John Myunghoz és Petruccihoz, hogy szintén Long Island-i volt, hanem ő is a progresszív hangvételű zenéket kedvelte a legjobban. Petrucci volt osztálytársa, Kevin Moore (billentyűs hangszerek) és az énekes Chris Collins csatlakozásával elkezdtek próbálni a Berklee College of Music falain belül. Collinsra azután esett a választásuk, miután hallották a "Queen of the Reich" című Queensrÿche dalt az előadásában. Kevin Moore az együttes sűrű próbái miatt elhagyta a "State University of New York at Fredonia" zeneiskolát, Portnoy, Petrucci és Myung pedig a Berklee-t. Kezdetben Rush- és Iron Maiden-dalokat játszottak, stílusukra pedig többek között olyan előadók gyakoroltak mély hatást, mint a Yes, a Queensrÿche, Steve Morse, Jaco Pastorius, vagy Yngwie J. Malmsteen. A zenekarnak a Majesty nevet választották. A név Mike Portnoytól származott, aki a "Bastille Days" című Rush-dal gitárszólóját a fenséges "(majestic)" szóval jellemezte, miközben sorban álltak, hogy bejussanak a Rush koncertjére. A többieknek annyira megtetszett a kifejezés, hogy felhasználták együttesük neveként.
1986-ban rendszeresen koncerteztek, elsősorban New York City környékén. Ez idő alatt elkészítették első demójukat, amely 1986. június 1-jén jelent meg "The Majesty Demos" címmel. Az eredeti anyagon hat dal szerepelt, 2003-ban pedig Mike Portnoy saját YtseJam Records nevű kiadóján keresztül, 74 percesre bővítve, CD formátumban jelentek meg a Majesty demófelvételei. A sűrű koncertezés révén a demónak mind az ezer példánya elfogyott, hat hónap alatt. A demót az akkor készült bootlegekkel "(Dream Theater : While Performing as Majesty)" egyetemben a rajongók a mai napig másolják, terjesztik, így ezeket ma is könnyedén be lehet szerezni. A siker ellenére azonban az extrém magas hangokra képes Collins 1986 novemberében kilépett a zenekarból. Új énekest egy évig nem találtak, így instrumentális koncerteket adtak. Ekkor született meg számos későbbi dal hangszeres verziója. 1987 novemberében Charlie Dominici személyében találták meg az új énekest, aki korábban a Franke and the Knockouts zenekar tagja volt, de szólólemeze is jelent meg 1969-ben. Az énekes sokkal idősebb, ezáltal tapasztaltabb is volt a többieknél. Röviddel Dominici csatlakozása után kiderült, hogy létezik még egy Majesty nevű Las Vegas-i formáció, ezért névváltoztatásra kényszerültek. Lehetőségként olyan új zenekarnevek merültek fel, mint a Glasser, a Magus, valamint az M1, amelyek közül a Glassert használták is egy hétig. A rajongóknak azonban nem tetszett ez a név, ezért Portnoy apjának javaslatára felvették a Dream Theater nevet. Howard Portnoy egy monterey-i (Kalifornia) színház alapján vetette fel a név ötletét.
Az immáron Dream Theater névvel koncertező formáció teljesítményére felfigyelt az MCA-hoz tartozó Mechanic Records, és szerződést ajánlott. A zenekar 1988. június 23-án aláírta a szerződést, majd a gladwyne-i Kajem/Victory stúdióban nekiláttak debütáló albumuk felvételeinek. A felvételek 1988. július 18-ától augusztus 12-ig tartottak, Terry Date és a zenekar produceri munkájával. A lemez elkészülése mindössze három hetet vett igénybe. Az album "When Dream and Day Unite" címmel jelent meg 1989. március 6-án. A lemez az Amerikai Egyesült Államokban nem keltett feltűnést, és a kritikai visszhangok is nagyrészt negatívak voltak. A holland "Aardschock" magazin szintén negatívan vélekedett az anyagról: "„Sajnos a zenekar nem talál majd széles körben sok rajongóra, mivel kevesen szeretik az efféle zenei kaméleonokat”". Európa többi részén és Japánban viszont lelkesen fogadták az albumot. A ma már klasszikusnak számító albumon a progresszív rockegyüttesekre jellemző virtuóz hangszeres teljesítmény éppúgy fellelhető, mint az olyan metálegyüttesek hatása, mint a Queensrÿche, Yngwie J. Malmsteen, vagy a korai Fates Warning. A lemezzel lefektették a progresszív metal és saját stílusuk alapjait.
A "When Dream and Day Unite" a mai napig megosztja a rajongókat. Van, aki tökéletes produkciónak tartja, míg egyesek Dominici hangja miatt nem tudják beilleszteni a későbbi albumok sorába. Az album kereskedelmileg nem lett sikeres. Ennek oka az volt, hogy a Mechanic Records meglehetősen szerény költségvetéssel bírt, így a megfelelő promóció és a turné is elmaradt. A lemezről két kislemezt is megjelentettek, de ezek sem keltettek feltűnést. Az album promóciós turnéja csak öt koncertet foglalt magában, az elsőre a Bay Shore-i Sundance klubban került sor a Zebra előzenekaraként. A negyedik koncert után Charlie Dominicit kirúgták, zenei nézetkülönbségekre és a magas korkülönbségre hivatkozva. Dominici korábban is mindig AOR stílusban zenélt, és olyan előadókat favorizált, mint a Beatles vagy Billy Joel. Az ötödik, egyben utolsó koncertre (1989. november 14.) még visszahívták az énekest, amelynek során a New York-i Ritz klubban léphettek fel, a Marillion előtt. A "When Dream and Day Unite" ugyan nem aratott sikert, de Európában széles körben elterjedt elsősorban a progresszív zenéket hallgatók körében.
Dominici kirúgása után nekiláttak új énekest keresni, valamint megváltak a pénzügyi gondokkal küszködő Mechanic Recordstól. A zenekar több mint 200 énekes jelöltet hallgatott meg, köztük olyan neveket, mint Chris Crinton, John Arch (Fates Warning), John Hendricks és Steve Stone. Ez utóbbival 1990. június 9-én Bay Shore-ban egy koncertet is adtak, ahol elhangzott az "A Change of Seasons" egy kezdetleges verziója is. Az előadás azonban olyan rosszul sikerült, hogy az énekest azonnal eltávolították, és felmerült egy instrumentális (énekes nélküli) folytatás lehetősége is. Steve Stone-nal készült egy demófelvétel, ami meghallgatható az "Images and Words Demos" kiadványon. A jelöltek közül egyedül John Arch teljesítményével voltak elégedettek, a Fates Warning egykori énekese viszont hosszas rágódás után visszautasította az ajánlatot. Ezt követően hónapokig énekes nélkül léptek fel. A koncerteken a saját dalok instrumentális változata mellett Elton John-, Yes-, Billy Joel-, Queen- és Kansas-dalok is elhangzottak. Az előadások mellett folyamatosan készültek az új dalok, így már ekkoriban megszülettek a második album dalainak az alapjai.
1991 januárjában Kevin James LaBrie, a kanadai Winter Rose glam metal együttes énekese egy kazettát küldött a zenekarnak. Portnoynak megtetszett a hang, ezért New Yorkban felénekeltette vele a "Learning to Live", a "To Live Forever" és a "Take the Time" dalokat. Kevin LaBrie személyében megtalálták az elvárásaiknak megfelelő személyt, így ő lett az együttes új énekese. Mivel a zenekarban már volt két John (Petrucci és Myung), így Kevin Moore-ra való tekintettel az újabb duplázódás elkerülése érdekében LaBrie a második keresztnevét használva James LaBrie néven szerepelt a továbbiakban.
Az új énekessel elkezdtek koncertezni (először 1992. június 8-án) majd hét albumra szóló szerződést írtak alá az Atlantichoz tartozó Atco Recordsszal (ma már East West). A kiadó nem volt elragadtatva az új énekestől, még a második album stúdiómunkálatai közben is megpróbálták lecserélni Robert Masonre. Mason később a Lynch Mob és a Cry of Love zenekarokban fordult meg, de Ozzy Osbourne koncertjein is kisegített a függöny mögött, mint vokalista. Második albumuk munkálatait 1991. október 14-én kezdték meg David Prater producer közreműködésével. A felvételek a New York-i BearTracks stúdióban és a The Hit Factoryban zajlottak, és decemberben fejeződtek be. A producer és a zenekar között komoly nézeteltérések keletkeztek, mivel az együttes úgy gondolta, hogy Prater megpróbálja őket popmetal irányba terelni. Ezenkívül a dobokat Prater triggerezte, hogy fajsúlyosabban szóljanak, de Portnoy ezt eleinte ellenezte. A kiadó a lírai hangvételű "Another Day"t akarta kiadni első kislemezként, a zenekar viszont ragaszkodott a "Pull Me Under"hez, nehogy „slágermetal” együttesként könyveljék el őket. Az első kislemez és klipnóta végül a "Pull Me Under" lett, amelynek editált (rövidített) verzióját az amerikai rádiók, sőt az MTV is rendszeresen műsorára tűzte. A második kislemezként kihozott "Another Day" is sikeres volt a rádióknál, de a harmadik kislemez, a "Take the Time", már nem lett népszerű.
A teljes nagylemez "Images and Words" címmel 1992. július 7-én jelent meg, és a Billboard 200 listáján a 61. helyre került. Az albumon elhagyták az első lemezt jellemző borongós-misztikus atmoszférát, és modern életérzésekkel helyettesítették a próféciákon, középkori vagy sci-fi sztorikon alapuló szövegvilágot. Az album zeneileg is változásokat hozott magával, a korábbi heavy metalos felhangok helyét súlyosabb, modernebb metal vette át, keveredve a progresszív rock jellegzetességeivel. A lemezzel új iskolát teremtettek, amely új fejezetet nyitott a progresszív rock és a metal történetében. Az album kiváló kritikákban részesült: az "Allmusic" négy és fél csillagot adott rá az ötből, míg a „Digital Dream Door’s” "minden idők 100 legjobb progresszív metal albumának" listáján a második lett.
A lemez kiadása után hosszú világ körüli turnéra indultak, amely során több alkalommal is felléphettek a "Fear of the Dark" albumával turnézó Iron Maiden előtt. A "Pull Me Under" és az "Another Day" dalok médiasikerének és a sok koncertezésnek köszönhetően az "Images and Words" meghozta az áttörést a zenekar számára. A mai napig ez a legkelendőbb albumuk, amely az Amerikai Egyesült Államokban aranylemez, Japánban pedig platinalemez minősítést szerzett. A japán és amerikai fellépéseket egy európai koncertsorozat követte "(Music in Progress Tour)". Az 1993. április 23-án, a londoni Marquee Clubban adott koncertjüket a "Live at the Marquee" koncert EP örökítette meg, amely szeptember 3-án került a boltok polcaira. Miközben folytatódott a turné, november 16-án megjelent egy "" című VHS videokazetta, amelyre egy 1993 augusztusi japán koncert került fel, a stúdiós munka kulisszatitkai, videoklipek és a japán turnén készült interjúk mellett.
Az "Images and Words" album 194 előadásból álló turnéja után 1994 májusában nekiláttak a harmadik album munkálatainak. A felvételek a hollywoodi One On One és a Devonshire Stúdióban zajlottak, John Purdell és Duane Baron producerekkel. Az anyag munkálatai júliusban fejeződtek be, és 1994. október 4-én "Awake" címmel jelent meg. Az előzőnél komorabb hangulatú, súlyosabb hangzású album született, amely a kritikusok és a rajongók tetszését is elnyerte. A "ProgArchives" és az "Allmusic" is négy csillagot adott rá, mára pedig az együttes egyik klasszikusaként tartják számon. Sok internetes áruház kritikája szerint ez „a progresszív metal album”. A lemez kereskedelmileg is sikeres lett, a Billboard 200 listáján a 32. helyet érte el. A lemezről a "Lie", a "Caught in a Web" és a "The Silent Man" dalok jelentek meg kislemezen. Kevin Moore még a lemez keverése előtt úgy döntött, hogy nem folytatja tovább. Döntésének hátterében a progresszív metal iránti érdektelensége állt, de turnézni sem kívánt többet. A zenei nézeteltéréseit jól tükrözi az általa írt "Space-Dye Vest", amely elkanyarodás a progresszív zenétől.
Moore a kilépése után szólókarrierbe kezdett, emellett megalapította a Chroma Key együttest is. Ezenkívül tagja az OSI formációnak, továbbá felbukkant egyes Fates Warning albumokon is. Szólólemezein egy intellektuálisabb, kísérletezősebb zenei világ felé fordult. Átmeneti megoldásként Derek Sherinian lett az együttes billentyűse, aki korábban Alice Cooper és a Kiss turnéin játszott. Az "Awake" lemezt népszerűsítő "Waking Up the World Tour" turnén már Sherinian lépett fel velük, de a zenekar továbbra is kereste az állandó billentyűst. A meghallgatásokon részt vett Jens Johansson, aki Yngwie J. Malmsteen és a Stratovarius billentyűseként lett ismert. A zenekar viszont Jordan Rudesst szerette volna megnyerni magának, aki a "Keyboard Magazine" szavazásán „a legjobb új tehetség” kategóriában első lett. Rudess 1994. szeptember 9-én fellépett az együttessel a kaliforniai Burbankben, azonban családi okokból inkább a Dixie Dregs turnéját választotta. Ezt követően úgy döntöttek, hogy hivatalosan is a Berklee College of Musicon végzett Derek Sheriniant választják Kevin Moore utódjaként. A "Waking Up the World Tour" mindenhol telt házas sikerrel zajlott, az előzenekar a Fates Warning volt. Az együttest több magazin az év legjobb zenekarának választotta. Ezenkívül John Petruccit választották meg az év gitárosának, egy másik magazin által pedig minden idők harmadik legjobb gitárosa lett (Jimi Hendrix és Eddie Van Halen mögött).
1995 májusában, félbeszakítva a turnét, ismét a BearTracks stúdióba vonultak, hogy felvegyék a rajongók által már évek óta követelt "A Change of Seasons" darabot. Ezt a dalt 1989 óta többször is előadták a koncerteken, de hosszúsága miatt (23:06) hanganyagon még nem jelent meg. A kiadó a nyomásnak engedve engedélyezte a zenekarnak a dal felvételét. Az "A Change of Seasons" névre keresztelt EP 1995. szeptember 19-én jelent meg, David Prater és a zenekar produceri munkájával. Az anyagra a címadó eposz mellett bónusz feldolgozások kerültek fel, amit a hivatalos rajongói klub tagjainak tartott rendezvényen rögzítettek 1995. január 31-én, a londoni Ronnie Scott jazzklubban. A feldolgozásokat Elton John-, Led Zeppelin-, Journey-, Deep Purple-, Queen-, Pink Floyd-, Dixie Dregs-, Genesis- és Kansas-dalok tették ki. Az "A Change of Seasons", amibe Derek Sherinian ötletei is belekerültek, a stúdióban jelentős változásokon esett át. A dalt sokan az együttes és a progresszív metal egyik legjobb szerzeményének tartják. Az EP megjelenése után befejezték a turnét "(fox for '96)", majd néhány hónapnyi szünetet tartottak.
A következő album előtt a zenekar váratlan falakba ütközött a kiadó részéről: az EastWest megpróbálta a csapatot zeneileg egy fogyaszthatóbb, eladhatóbb irányba terelni, rövidebb és kevésbé komplex dalok segítségével, többek közt Desmond Child rockproducer bevonásával. Desmond Child a Bon Jovinak írt dalai révén lett ismert, de később többek között az Aerosmith, a Kiss, Steve Vai, Michael Bolton és Bonnie Tyler számára is dolgozott. Az együttes engedett a nyomásnak, nekik is céljuk volt, hogy még népszerűbbek legyenek: "„Remélem, növelni tudjuk a népszerűségünket az USA-ban és Angliában is, most ez az elsődleges szempont”" – nyilatkozta Derek Sherinian. A készülődő nagylemez munkálatai a New York-i Avatar stúdióban zajlottak 1997. június 2-ától július 30-ig. A produceri teendőket ezúttal Kevin Shirleyre bízták. Eredetileg több mint 140 percnyi anyag állt össze, a kiadó azonban elvetette egy dupla CD-s kiadás ötletét, csakúgy mint LaBrie, aki szintén úgy érezte, hogy csak egy korongot kellene kiadniuk. A fel nem használt dalok később a "The Falling into Infinity Demos" kiadványon jelentek meg.
Az album "Falling into Infinity" címmel jelent meg 1997. szeptember 23-án, kislemezként pedig a "Hollow Years"t adták ki. A lemez a korábbiaknál populárisabb, könnyebben befogadható alkotás lett, de továbbra is megtartva a rájuk jellemző progresszivitást. A "You Not Me" című pop rock dal az Amerikai Egyesült Államokban igen sikeres lett, a rajongókat viszont elidegenítette. Sok rajongó úgy vélte, hogy az olyan dalok, mint a "You Not Me" vagy a "Hollow Years" egy új, mainstream hangzású Dream Theatert mutat. A lemez a Billboard 200-as listáján 52. helyezett lett, míg Angliában csak a 163. volt. Az album mind kritikailag, mind kereskedelmileg megbukott. Megítélése az évek múlásával azonban fokozatosan nagyobb megbecsülésnek örvendett a fanatikus rajongók körében.
A lemezt újabb hosszú turné követte "(Touring Into Infinity)", melynek során a zenekar először látogatott el Magyarországra. A monumentális turné 1998. szeptember 26-áig tartott, és egy 19 állomásos amerikai fellépéssorozat keretében a Deep Purple és az Emerson, Lake & Palmer előtt léphettek színpadra. Az együttes az album fogadtatását csalódásként élte meg, és elhatározták, hogy többé nem engednek semmilyen külső kiadói nyomásnak. A csapat frusztráltságát jól jelzi, hogy Portnoy ekkor már az együttes feloszlatásán gondolkodott, bár ezt csak évekkel később ismerte be. A "Falling into Infinity" turnéját egy 2 CD-ből álló koncertlemez, a "Once in a LIVEtime" örökítette meg, amely 1998. október 27-én jelent meg. Ezt követően egy videokazetta is napvilágot látott, amely elsősorban a "Touring Into Infinity" turnét volt hivatott dokumentálni, de az "Awake" turnéról is kerültek rá felvételek. A "5 Years in a LIVEtime" című VHS ezenkívül a "Lie", a "The Silent Man" és a "Hollow Years" videoklipjeit is tartalmazza, továbbá egy 1995-ös koncert feldolgozása is helyet kapott rajta, kiegészítve az utóbbi öt év történéseivel.
A turné után Petrucci és Portnoy a Magna Carta Records felkérésének eleget téve a King Crimsonból jól ismert Tony Levinhez és a Dregsszel azóta már nem turnézó Jordan Rudesshez csatlakozva megalapította a Liquid Tension Experiment nevű instrumentális progresszív formációt. A projekt első albuma a "Liquid Tension Experiment" 1998 márciusában jelent meg. Az anyagon legfőképpen a zenészek virtuóz, dzsemszerű játéka a domináns, amit a jazz és a progresszív metal ötvözeteként lehet jellemezni. A folytatás "Liquid Tension Experiment 2" címmel 1999 júniusában látott napvilágot. A projekt utolsó albuma "Spontaneous Combustion" címmel 2007-ben jelent meg, amelyen Petrucci már nem szerepelt, ezért a Liquid Trio Experiment nevet használták. Az albumok lelkes fogadtatásban részesültek a rajongók körében, egyúttal fontos meghatározói is a Rudess-szel megerősített későbbi Dream Theater albumoknak. A projekt sikerét látva Rudess végül meghívást kapott a Dream Theater billentyűs posztjára – ez azonban Sherinian kényszerű távozásával járt. Rudess elfogadta az ajánlatot, így kialakult egy stabil, több mint tíz évig működő felállás.
Derek Sherinian ezt követően a szólókarrierjére koncentrált, de számos lemezen is felbukkant vendégként. Ezenkívül megalapította a progresszív-modern jazz fúziós zene egyik alappillérének számító Planet X-et. A Liquid Tension Experiment fellépéseket is elvállalt, melyet további projektek, vendégszereplések követtek. Petrucci, LaBrie és Sherinian felbukkantak az Explorers Club formációban, ahol számos ismert zenész (Trent és Wayne Gardner, Terry Bozzio, Billy Sheenan, Brad Kaiser, D.C. Cooper, Brett Douglas, Matt Bradley, Steve Howe, James Murphy stb.) fogott össze. John Myung és Sherinian a King's X gitárosával, Ty Taborral megalapította a Platypust. Később több projekt is létrejött, többek között a John Myung-féle Jelly Jam, a LaBrie által alapított Mullmuzzler (amely később már az énekes nevét viselte), vagy a Portnoy szervezte Transatlantic. Ez utóbbi formációban a Spock’s Beard billentyűs-énekese Neal Morse, a The Flower Kings gitárosa Roine Stolt és Pete Trewavas, a Marillion basszusgitárosa jött össze Portnoyjal. A projektek közül megemlítendő még az OSI, amelyben Mike Portnoy zenél az egykori Dream Theater-tag Kevin Moore és Jim Matheos (Fates Warning) társaságában, továbbá a LaBrie által összeállított Frameshift.
A csapat ismét stúdióba vonult, de ezúttal zeneileg szabad kezet kapott a kiadótól, amit az "Images and Words" egyik dalának, a "Metropolis Part 1: The Miracle and the Sleeper" folytatásával használtak ki. Ezt a folytatást a zenekar már a "Falling Into Infinity" idejében megírta, azonban a kiadó túl hosszúnak ítélte. A zenekar a 20 perces dalt végül egy komplett konceptalbummá fejlesztette, amelynek története a reinkarnáció és egy tragikus szerelmi háromszög körül forog. A lemez felvételei a New York-i BearTracks stúdióban zajlottak Terry Brown, Petrucci és Portnoy produceri közreműködésével. A felvételek 1999. február 8-ától júniusig tartottak. Az album végül 1999. október 26-án jelent meg ' címmel, és hatalmas sikert aratott. A Billboard 200-as listáján a 73. helyig jutott, míg Angliában a 131. lett. Zeneileg egy változatos, dalközpontú, progresszív album született, melyet a kritikusok és a rajongók is kitörő lelkesedéssel fogadtak. A "ProgArchives" és az "Allmusic" négy és fél csillagot adott rá az ötből, míg a "Sputnikmusic" ötöt. Több kritikus a 20. századi rockzene egyik legjobb alkotásának tartja, ezenkívül a Queensrÿche ' és a Pink Floyd "The Wall" című albumai mellett a legjelentősebb konceptalbumnak nevezik. A lemezről a "Through Her Eyes" jelent meg kislemezként 2000. június 6-án.
A zenekar ezután világ körüli turnéba kezdett, amelynek első koncertje Hamburgban volt 1999. november 8-án. A körút során, 2000. július 19-én, újra felléptek Magyarországon. A turnén előadták a teljes "Metropolis, Pt.2: Scenes from a Memory" albumot, s a koncerteken egy kivetítő segítségével nyomon lehetett követni az album történetét. A koncertek második felében improvizációk és a régebbi dalok kaptak helyet. A turné során a New York-i Roseland Ballroomban egy gigantikus, közel négy órás koncertet adtak (a koncert után Portnoy a színfalak mögött a kimerültségtől összeesett, és kis híján kórházba került). A speciális előadáson színészek és egy gospelkórus is színpadra lépett. A felvételt rögzítették, amely "" címmel 2001. április 21-én jelent meg DVD formátumban. A videó kiadását problémák követték, ugyanis a PAL verziós példányok komoly szinkronizációs hibával jelentek meg. A problémát egy új sorozat kiadásával oldották meg, amit Portnoy személyesen ellenőrzött. A "Metropolis 2000: Scenes from New York" DVD 2002-ben aranylemez lett.
A DVD kiadását egy három CD-ből álló, némileg eltérő tartalmú koncertlemez megjelenése követte. A "Live Scenes from New York" című anyag a World Trade Center elleni merénylet napján, 2001. szeptember 11-én jelent meg. Az album borítóján egy almára módosított „drótos szív” logó volt látható, amelynek tetején New York felhőkarcolói lángokban álltak (köztük a WTC tornyai is). Az ismert tragédia után a kiadó kénytelen volt a borítót újratervezni, az albumot pedig újra kiadni. Ennek ellenére elenyésző számban az eredeti borítóval megjelent példányok is maradtak, amelyek ma már a gyűjtők kincsei közé tartoznak. A koncertlemez producere Kevin Shirley volt, és a 120. helyezést érte el a Billboard listáján.
A "Metropolis Pt. 2: Scenes from a Memory" album és a lemezbemutató turné hatalmas sikere után a zenekar végül engedélyt kapott egy dupla album kiadására. Hatodik stúdióalbumuk felvételeit újra a BearTracks stúdióban kezdték meg 2001. március 12-én. Az anyagot augusztusban fejezték be, a produceri munkálatokat ezúttal John Petrucci és Mike Portnoy végezte. Innentől kezdve egészen 2010-ig minden kiadványuknak ők ketten voltak a producerei. A 2002. január 29-én "Six Degrees of Inner Turbulence" címmel megjelenő album egy két CD-ből álló konceptlemez lett. A második korongon egyetlen 42 perces dal szerepel, a "Six Degrees of Inner Turbulence", amely hat lelki sérültön keresztül taglalja a belső zűrzavar hat fokozatát. Az album zeneileg az egyik legváltozatosabb alkotásuk lett, melyen nagy hangsúly helyeződött a kísérletező, borult hangulatú témákra. Egyes rajongóknak ezért nem nyerte el teljes mértékben a tetszését, a többség azonban igen pozitív fogadtatásban részesítette. Egyesek egyenesen a legjobb Dream Theater-albumnak kiáltották ki.
A kritikusok szintén jól fogadták az albumot, az "Allmusic" négy, míg a "Sputnikmusic" négy és fél csillagot adott rá. Az album a Billboard 200-as listán a 46. helyet szerezte meg, míg a Billboard Internet Chartson az első lett. A korábbi sikertelen kislemezek miatt erről az albumról nem adtak ki egyetlen dalt sem. A lemezt a "World Turbulence Tour" elnevezésű turné népszerűsítette, amelynek során 2002. június 29-én hazánkban is felléptek, a Petőfi Csarnokban. A turné nyitókoncertje 2002. január 19-én New Yorkban volt, a zárókoncert pedig Isztambulban, 2002. november 8-án. A február 19-i spanyolországi koncerten teljes egészében előadták a "Master of Puppets" című Metallica-albumot, október 24-én Párizsban pedig az Iron Maiden "The Number of the Beast" című lemezét adták elő teljes terjedelmében. Később az évek folyamán sorra került még a Pink Floyd "The Dark Side of the Moon" és a Deep Purple "Made in Japan" című lemeze is. Ezeknek a speciális esteknek a felvételeit később Portnoy Ytsejamrecords nevű kiadója jelentette meg az "Official Bootleg" sorozat részeként. A koncertek nyitózenekara több alkalommal is a svéd Pain of Salvation volt.
A turné végeztével, a projektjeik mellett, a következő album munkálatainak is nekiláttak a Glen Cove-i Cove City Sound és a Pie stúdiókban. A felvételeket megszakította egy nyári amerikai turné a Fates Warning és a Queensrÿche zenekarokkal. A koncertek fináléjában a Queensrÿche és a Dream Theater együtt lépett színpadra, hogy klasszikus dalok feldolgozásait adják elő (például "Won't Get Fooled Again" – The Who). A nagy sikerű turné végeztével visszatértek a stúdióba, és szeptemberre be is fejezték a készülődő albumot. A "Train of Thought" címet kapott lemez 2003. november 11-én került a boltok polcaira. Az album stílusa szokatlan fordulatot vett: a "Train of Thought" egy karcos, súlyos, sötét és kevésbé dallamos, klasszikus metal felépítésű album lett. A lemez az együttes legkeményebb alkotása, ugyanakkor a rájuk jellemző progresszív megközelítés és epikusság továbbra is megmaradt. A zenekar állítása szerint csupán három hét alatt írták meg az egész albumot, és bár sok rajongó tiltakozott a radikális váltás ellen, a rajongótábor jelentősen kibővült, hiszen sok olyan metalrajongó kapta fel a fejét az album hallatán, akiknek a korábbi Dream Theater munkák túl bonyolultak voltak. Csakúgy, mint a rajongók többsége, a kritikusok is pozitívan fogadták a lemezt, az "Allmusic" például négy és fél csillaggal jutalmazta. Az anyagról az "As I Am" dal jelent meg kislemezen, 2003. október 29-én. Az album kiszélesítette híveik táborát, így kereskedelmileg sikeres lett. A Billboard 200-as listáján az 53. helyig jutott, míg Angliában a 146. lett. Az album világ körüli turnéja augusztus 17-én vette kezdetét az Amerikai Egyesült Államokban, ahol nagy példaképeik, a Yes előtt léphettek fel.
2004-ben megjelent a korábban csak videokazettán kapható "" és "5 Years in a Livetime" dupla DVD formátumban. 2004. március 6-án a "When Dream and Day Unite" album 15. évfordulója alkalmából egy Los Angeles-i koncerten a teljes lemezt előadták. A ráadásban Charlie Dominici és Derek Sherinian is színpadra lépett, előbbi a "To Live Forever" és a "Metropolis Pt. 1" dalokban James LaBrie-vel énekelt duettet.
A "Train of Thought" lemez nagy sikerű turnéját a három CD-ből álló "Live at Budokan" koncertlemez örökítette meg. A felvételek 2004. április 26-án a tokiói Budokan Hallban kerültek rögzítésre. A felvétel DVD-n is napvilágot látott, amelyen a koncert képanyagán kívül további extrák (Jordan Rudess és John Petrucci hangszerbemutatók, dokumentumfilm a turnéról, dobszóló stb.) is helyet kaptak. A "Live at Budokan"t az egyik legjobb progresszív metal koncertalbumként szokás számon tartani. A DVD verzió két hónap alatt platina státuszt ért el az USA-ban.
A turnézás befejezése után, 2005-ben, az együttes a New York-i The Hit Factory stúdióba vonult rögzíteni következő albumát. A felvételek idején kiderült, hogy a stúdió utolsó kiadványa készül, mivel a The Hit Factory az album elkészülése után örökre bezárt. A lemez felvételei 2004 novemberétől 2005 februárjáig tartottak. Az "Octavarium" névre keresztelt album 2005. június 7-én jelent meg. A lemez, bár valamennyire visszatért a dallamosabb stílushoz, jóval könnyebb stílusú dalokat tartalmazott, valamint egy 24 perces zárótételt is, amely, mint az album többi része, rengeteg rejtett utalást tartalmaz, elsősorban az 5-ös és 8-as számokra, valamint az élet folyamatos, ciklikus ismétlődéseire: az "Octavarium" az együttes 8. lemeze, 8 dalt tartalmaz (A "Six Degrees" a 6. volt és 6 dalt tartalmazott, valamint a címben a "Six" jelentése hat, a "Train of Thought" a 7. volt és 7 dalt tartalmazott), a Dream Theater 5-tagú, de összesen 8 tagja volt, 1985-ben alakult, 8 albuma és 5 koncertlemeze jelent meg stb. Az album az elődjénél rockosabb megközelítést tükrözött, továbbá a progresszív rock is dominánsabb szerepet kapott. Az album igen megosztotta a rajongótábort, sokaknak csalódást okozott. Egyesek azt kifogásolták, hogy nem hozott jelentős újdonságot korábbi lemezeikhez képest. További kritikák érték az anyagot azzal kapcsolatban is, hogy egyes dalok túlzottan hasonlítottak más előadók stílusára. Az "I Walk Beside You" egy U2 albumra is felfért volna, míg a "Never Enough" a Muse "Stockholm Syndrome" dalára hasonlít. Az album kritikai megítélése vegyes volt, az "Allmusic" három és fél, míg a "Sputnikmusic" négy és fél csillagot adott rá. Az album a Billboard 200-as listáján a 36. helyig jutott, ezenkívül tizenegy európai ország lemezeladási listáján bekerült a Top 20-ba (csakúgy, mint Japánban és Kanadában). Az album turnéja 2005. június 10-én vette kezdetét Svédországban, és július 3-án Isztambulban végződött. A turné során immár negyedszer látogattak Magyarországra (2005. június 14.), nagy sikerű koncertet adva a Petőfi Csarnokban.
Ezt követően 2005 nyarán csatlakoztak a Megadeth-ből ismert Dave Mustaine által szervezett "Gigantour" koncertsorozathoz. Az amerikai koncertekből álló turnén főzenekarként léptek fel a Megadeth mellett. Az előzenekarok a Fear Factory, a Nevermore és a Symphony X voltak. A 2005. augusztus 2-án Dallasban adott koncerten a Pantera egykori gitárosának, Dimebag Darrellnek az emlékére előadták a "Cemetery Gates"-t. A dal előadása alatt Russell Allen (Symphony X-énekes), Burton C. Bell (Fear Factory-énekes) és Dave Mustaine (Megadeth-énekes/gitáros) is csatlakozott a zenekarhoz. A "Gigantour" után tovább folytatódott az önálló turné. A 2006-os észak-amerikai turné végállomása április 1-jén a New York-i Radio City Music Hall koncerttermében tartott nagyszabású finálé volt, amelyen 20 éves fennállását ünnepelve, szimfonikus zenekarral kibővülve játszott az együttes. Az előadás felvétele 2006. augusztus 29-én "Score" címmel jelent meg három CD-n és két DVD-n. A DVD-n a koncert képfelvétele mellett helyet kapott egy 1 órás "The Score So Far…" című dokumentumfilm is, amelyben a zenekar tagjai elmesélik az együttes történetét. A "Score"-t a Rhino Records jelentette meg. A DVD változat rögtön a DVD eladási listák élére ugrott, és hamar platinalemez lett. 2006 decemberében egy hétállomásos dél-amerikai turnét bonyolítottak le, amelynek chilei állomásán rajongó előtt léptek fel.
2007-ben kiadót váltott a zenekar, és átszerződtek a Roadrunner Recordshoz. Következő albumuk munkálatai a New York-i Avatar stúdióban kezdődtek 2006 szeptemberében. A felvételek 2007 februárjáig tartottak, az album pedig "Systematic Chaos" címmel jelent meg 2007. június 4-én. A lemez ismét egy súlyos, metalos zenekart mutatott, hosszas epikus dalokkal. Az album fogadtatása vegyes volt, sok kritikus és rajongó szerint a számok jellegtelenek és ötlettelenek lettek. A "Constant Motion" című darabot sokan Metallica-utánérzésnek tartják, ám ezt megcáfolja az a korábban már említett tény, hogy a zenekar előszeretettel merít mindenféle rétegből, és ebből alakul ki sajátos zenéje. A szakértők szerint Rudess játéka is kiüresedett, és úgy vélekedtek, hogy a zenekarnak 2–3 éves pihenőt kellene tartania, amíg feltöltődnek ötletekkel.
A fanatikus rajongók azonban kedvelték a lemezt, az "Allmusic" is viszonylag erősen közepes, három és fél csillaggal jutalmazta. A Warner Music Group kiadói csoport tagjaként működő Roadrunner hatékony promóciójának köszönhetően az album sikeres lett, a Billboard 200-as listán a 19. helyig jutott, ami a zenekar addigi történetének legjobb pozíciója volt az Amerikai Egyesült Államok területén.
Az együttes a CD megjelenésének másnapján viszonylag rövid, alig 2 órás koncertet adott a Petőfi Csarnok szabadtéri színpadán. Ötödször léptek fel Magyarországon, az előzenekar pedig a Dream Theater korábbi énekesének Dominici nevű saját csapata volt. Az albumról a "Constant Motion" és a "Forsaken" dalokat adták ki kislemezen, amelyekre videoklipet is készítettek. A lemeznek megjelent egy limitált példányszámú változata is bónusz DVD-vel, mely az album 5.1-es surround hangzású verzióját tartalmazza egy 90 perces dokumentumfilm mellett, amely a lemez elkészítését dokumentálja.
2007-ben megjelent a "Lifting Shadows" című Dream Theater könyv, amely a zenekar első húsz évét dolgozza fel. A könyv frissített és bővített kiadása 2009-ben jelent meg.
2007 folyamán kezdetét vette a "The 2007/2008 Chaos in Motion World Tour" elnevezésű turné, mely Olaszországban startolt. A "Gods of Metal" fesztiválon adott (2007. június 3.) koncerten a 15 éves jubileum alkalmából előadták a teljes "Images and Words" albumot. Június 17-én a holland "Fields Of Rock Festival"on léptek fel. A fellépést további európai fesztiválokon való szereplés követte, többek között a brit "Download"on és a francia "Hellfest Summer Open Air"en. Ez utóbbin a Megadeth, a Korn, a Mastodon és a Slayer zenekarokkal léptek fel.
Július 24-én Észak-Amerikában (San Diego) folytatódott a turné, majd 26-án Philadelphiában léptek fel. A koncertek előzenekara a Redemption és az Into Eternity volt, de egyes helyeken a Between the Buried and Me, a Mastodon és az Opeth is fellépett előttük. A "Chaos in Motion" turné hátralévő része ázsiai, dél-amerikai, és első alkalommal ausztráliai koncerteket foglalt magában.
2008. április 1-jén megjelent a "Greatest Hit (...and 21 Other Pretty Cool Songs)" című válogatásalbum, amelyet a zenekar korábbi kiadója, az Atlantic Records dobott piacra. A kiadvány így értelemszerűen az 1991 és 2005 között megjelent stúdióalbumokról válogat. A dupla CD első részén a keményebb dalok hallhatók, míg a másodikon a balladák sorakoznak időrendben. A kiadvány a 122. helyezést érte el a Billboard 200-as listáján. Az album érdekességét az "Images and Words" lemezről származó remixelt számok, valamint azok a dalváltozatok adják, amelyek korábban csak kislemezen jelentek meg. A válogatásalbum kiadása után egy újabb, "Progressive Nation 2008" nevű turné vette kezdetét. A körút folyamán több olyan városban is felléptek, ahol már hosszú évek óta, vagy még sohasem adtak koncertet (például Vancouver). A turné során több alkalommal is előadták a teljes "Images and Words" albumot.
Miután a turné véget ért 2008. szeptember 30-án megjelent egy "Chaos in Motion 2007–2008" című, két DVD-t tartalmazó kiadvány. A koncertfelvételt a "Chaos in Motion" turné különböző állomásairól vágták össze, mintegy 180 percben. A bónuszok között videoklipek, fotógaléria, animációs filmek és egy 90 perces dokumentumfilm is helyet kapott. A kiadványnak megjelent egy speciális változata is, amely a két DVD mellett három CD-t foglal magában, a koncertfelvétel hanganyagával. Ez a speciális verzió csak 5000 példányban jelent meg.
2008 októberében stúdióba vonultak rögzíteni következő albumukat. A felvételekre az Avatar stúdióban (New York) került sor, melyek 2009 márciusában fejeződtek be. A lemez megjelenését az "A Rite of Passage" című kislemez előzte meg 2009. május 11-én. Az album "Black Clouds & Silver Linings" címmel 2009. június 23-án jelent meg a Roadrunner gondozásában. A lemez három különböző formátumban is napvilágot látott: a hagyományos CD mellett, egy három CD-t tartalmazó speciális változat, valamint egy 3CD+DVD+2LP összeállítású boxszet. A három CD-s verzió második korongján feldolgozások kaptak helyet olyan előadóktól, mint a Rainbow, a Queen, a Dixie Dregs, a Zebra, a King Crimson és az Iron Maiden. A harmadik lemez az új dalok instrumentális változatát tartalmazza. A "The Shattered Fortress" című dal három tételében lezárásra kerül az a „12-lépéses szvit”, amely a "Six Degrees of Inner Turbulence" albumon kezdődött el, és Portnoy alkoholizmushoz fűződő viszonyát dolgozza fel. A dobos a "The Best of Times" című dalt apja emlékére írta, aki a felvételek közben rákban hunyt el. A "Black Clouds & Silver Linings" sötét hangulatú, súlyos és monumentális dalai a kritika és a rajongók tetszését is elnyerték, a "Sputnikmusic" és az "Allmusic" is négy csillagot adott rá. Az album a Billboard 200 toplistáján a 6. helyre került a megjelenése hetében, és darab fogyott belőle. Korábban egyetlen albumuk sem fogyott ilyen jól megjelenésének hetében. Ezenkívül 15 országban is bekerült a Top 10-be.
A lemez megjelenése után egy "Progressive Nation 2009" elnevezésű turné vette kezdetét, amely Európában startolt az Opeth és az Unexpect előzenekarokkal. Az észak-amerikai turnékon a Zappa Plays Zappa és a Scale the Summit voltak a nyitózenekarok, majd az újabb európai körúton a Bigelf lépett fel előttük. Az észak-amerikai turnén eredetileg a Pain of Salvation és a Beardfish lett volna az előzenekar, de anyagi gondok miatt végül a Bigelf és a Scale the Summit lépett fel. A koncertek alkalmával gyakran felhangzott a "Solitary Shell" 13 perces változata, melyet szólókkal kibővítve adtak elő. A "Chaos in Motion" turnén a "Surrounded" dalt adták elő hasonló felfogásban, a torontói koncerten pedig a Rush "Camera Eye" című dalát adták elő, ráadásként. A lemezbemutató turnéval 2009. július 1-jén ellátogattak hazánkba is, de a korábbi magyarországi fellépéseikkel ellentétben ezúttal nem a Petőfi Csarnokban, hanem a jóval nagyobb befogadóképességű Papp László Budapest Sportarénában koncerteztek.
2009. szeptember 15-én megjelent egy "Wither" című EP, amely a címadó dal háromféle verziója mellett a "The Best of Times" című számot is tartalmazza. 2009. november 12-én Mike Portnoy bejelentette, hogy stúdióba vonulnak, felvenni egy instrumentális dalt a "God of War III" videojáték EP-jéhez, a ""hoz. A dal a "Raw Dog" címet kapta, melyet 2010. január 8-án kislemezen is kiadott a Roadrunner. Ez volt az első olyan alkalom, hogy az együttes egy külső projekt számára írt és adott ki dalt. A "Raw Dog"ban Jordan Rudess egy különleges harpejji nevű hangszeren játszik, amit először ő szólaltatott meg kereskedelmi forgalomba került hanghordozón. 2009. decemberében Ausztráliában folytatódott a turné, ahol a Pain of Salvation volt az előzenekar. 2010 márciusában Dél-Amerikában adtak koncerteket, ahol a Bigelf volt a nyitózenekar.
Egy kisebb szünetet követően 2010 nyarán az Amerikai Egyesült Államokban és Kanadában adtak koncerteket, az Iron Maiden vendégeként.
James LaBrie egy 2010 júniusában adott interjúban kifejtette, hogy rövidebb pihenőidőszak után stúdióba vonulnak egy új lemez elkészítése céljából.
2010. szeptember 8-án Mike Portnoy bejelentette, hogy kiszáll a zenekarból. Döntése hátterében az állt, hogy a többiekkel ellentétben több hónapos pihenőt akart tartani, az együttes azonban visszautasította a dobos javaslatát. Ezenkívül a személyes kapcsolatok megromlása is a kilépését erősítették, ugyanis Portnoy elmondása szerint már rég nem az az összetartás és csapatmunka jellemezte az együttest, mint korábban. Elmondása szerint az egyéb projektjeivel való közreműködést jobban élvezte, mint a Dream Theaterrel való munkát.
James LaBrie 2010. október 8-án bejelentette, hogy már folynak a meghallgatások, és hét „világklasszis” dobost már le is teszteltek.
Portnoy kilépése megdöbbentette a metalrajongókat, hiszen nemcsak az együttes dobosa volt, hanem az egyik fő dalszerzője, a zenekar vezetője, producere is többek között. Több rajongó is kételkedik abban, hogy majd valaki is hűen tudja interpretálni Portnoy legendásan komplex és egyéni dobstílusát.
Távozása után az Avenged Sevenfold "Nightmare" című albumán dobolt, majd a lemez turnéján is részt vett.
2010 decemberében Mike Portnoy bejelentette, hogy ki akar békülni egykori társaival, és szívesen visszamenne zenekarába. A zenekar tagjai viszont ügyvédeiken keresztül visszautasították Portnoy javaslatát. Még ebben a hónapban kiderült, hogy a Dream Theater főzenekarként fog fellépni (a Judas Priest mellett) a nyáron megrendezésre kerülő londoni "High Voltage Festival"on. Az év végén olyan hírek láttak napvilágot, hogy az egykori Paul Gilbert, Necrophagist, Kreator dobos Marco Minnemann lett Portnoy utódja. A híreket a zenekar azonban nem erősítette meg.
2011-ben Mike Portnoytól további projektekkel kapcsolatos hírek jelentek meg. Felmerült a Symphony X énekesével, Russell Allennel készítendő közös album gondolata, de egy új projekt is megalakulófélben van, melyben Neal Morse, Steve Morse, Dave LaRue és Casey McPherson Portnoy zenésztársai.
2011 februárjában bejelentették, hogy a Dream Theater a nyár folyamán fellép a németországi "Night of the Prog" fesztiválon, további római, veronai, loreley-i és londoni koncertek mellett. Az ezekben a hetekben napvilágott látott hírekben még nem jelentették be, hogy a koncerteken ki fog dobolni. 2011. március 3-án John Petrucci Facebook-oldalán közzétette, hogy már megírták az új album dalait, és hamarosan stúdióba vonulnak, hogy rögzítsék őket.
Portnoy távozását követően az együttes 2010 októberében kezdte meg a dobosjelöltek meghallgatását. 2011. január 3-án John Petrucci Twitteren tudatta a rajongókkal, hogy a zenekar stúdióba vonult egy még meg nem nevezett új dobossal. Két hónappal később a Facebook oldalán tette közzé a gitáros, hogy befejezték az új albumot, amely hamarosan megjelenik. A zenekar rajongótábora már türelmetlenül várta az új dobos bejelentését, ezért Petrucci 2011. március 17-én az alábbi nyilatkozatát tette közé: "„Nagyra értékelem mindenki türelmét Portnoy utódjának bejelentésével kapcsolatban. Tudom, hogy már nagyon frusztráló, hogy meg kell várni a híreket, de mindenki biztos lehet benne, hogy a döntésünk senkinek nem fog csalódást okozni.”"
2011. április 21-én egy előzetest hoztak nyilvánosságra a "The Spirit Carries On" című dokumentumfilmből (amit a "Metropolis Pt. 2: Scenes From a Memory" albumon szereplő azonos című dalról neveztek el), amelyben bemutatták a hét dobosjelöltet: Mike Mangini, Virgil Donati, Marco Minnemann, Peter Wildoer, Thomas Lang, Derek Roddy és Aquiles Priester. Április 29-én a "The Spirit Carries On" Youtube-on közzétett harmadik és egyben utolsó epizódjában bejelentették, hogy a zenekar új dobosa Mike Mangini lett, aki korábban olyan zenekarokban dobolt, mint az Annihilator, az Extreme, vagy Steve Vai zenekara, illetve James LaBrie szólócsapatának is tagja. Emellett azon a Berklee College of Music zenei főiskolán oktat, ahonnan a Dream Theater 1985-ben elindult.
2011. június 7-én John Petrucci Twitteren és Facebook oldalán is tudatta a rajongókkal, hogy a készülődő lemez címe "A Dramatic Turn of Events (Az események drámai fordulata)" lesz. Másnap az album számlistáját tették közzé az érdeklődök számára.
2011 nyarán Európa területén indultak turnéra, melynek keretében augusztus 4-én a székesfehérvári Fezen fesztiválon is felléptek. 2011. június 28-ra készültek el az album maszterelési és keverési munkálatai, így másnap az interneten közzétették az "On the Backs of Angels" című számot. A dalt később 2011 novemberében Grammy-díjra jelölték a "Best Hard Rock/Metal Performance" kategóriában.
2011 szeptemberében olyan hírek láttak napvilágot, hogy Mike Portnoy beperelte egykori zenésztársait, mivel szerinte a Dream Theater nevet jogtalanul használják, és törvénysértő módon zárták ki a zenekarból. Az értesülések szerint Portnoy a keresetet még április 27-én nyújtotta be a bíróságnak. A hír napvilágra kerülésének másnapján Portnoy cáfolta a pereskedésről szóló értesüléseket.
Nagy várakozás előzte meg az együttes tizenegyedik stúdióalbumát, amely 2011. szeptember 13-án "A Dramatic Turn of Events" címmel jelent meg a Roadrunner kiadó gondozásában. Az album producere egyedül John Petrucci volt, míg a keverést a Andy Wallace hangmérnök végezte. Az anyag felvételei 2011 januárjától májusig tartottak a Long Islandben lévő Cove City Sound stúdióban. A Hugh Syme borítógrafikáját viselő album zeneileg az "Images and Words" korszakot is megidéző, az előző két albumnál dallamosabb, és kevésbé sötét/súlyos alkotás lett, tele lírai hangvétellel és instrumentális merengésekkel. LaBrie elmondása szerint hosszú idő óta először fordult az elő, hogy a lemezen mindenki önmagát adhatja. Ez hatványozottan igaz Jordan Rudessre, aki szólistaként és komponistaként is hangsúlyos szerepet kapott a lemezen. Az albumot, csakúgy mint a "Train of Thought" óta az összes lemezüket, néhány kritika önismétlőnek minősítette. A rajongók többsége pozitívan fogadta a lemezt, és a kritikák többsége is magas pontszámokkal jutalmazta. A "Gazette" az ötből négy pontot adott rá, és az egyik legjobb albumuknak nevezte. A "Sea of Tranquility" maximális ponttal jutalmazta, közel hibátlan mestermunkának nevezte, és véleménye szerint a 2011-es év egyik legjobb alkotása lett. A "The AU Review" oldalon szintén maximális pontszámot kapott, ahol a remekmű jelzővel illették a lemezt. Az "Allmusic" kritikusa Thom Jurek viszont csak három csillagot adott rá az ötből, és az albumot túl hosszúnak nevezte. Ezenkívül kifejtette, hogy a lemez távolról sem tökéletes, de van annyira jó, hogy a rajongók igényeit kielégítse.
Az "A Dramatic Turn of Events" kereskedelmi téren is sikereket könyvelhetett el. Az Amerikai Egyesült Államokban példányban kelt el az első héten, ennek révén a Billboard 200 lista 8. helyére került. Az Egyesült Királyság lemezeladási listáján a 17. helyet érte el, míg Olaszországban a 3., Finnországban pedig az első lett. Ezenkívül még több országban is bekerült a top10 közé, többek között a MAHASZ albumlistájára is, ahol 6. helyezett lett. Az album kiadása után tovább folytatódott a 2011 nyarán kezdődött "A Dramatic Turn of Events Tour" elnevezésű turné, amely októberben és szeptemberben amerikai, kanadai és mexikói városokat érintett. A fellépések nyitóegyüttese a Trivium volt. 2012-ben Európában folytatódott a "A Dramatic Turn of Events" turnéja, melynek előzenekara a Periphery volt. A körút folyamán újra felléptek Magyarországon is, 2012. február 17-én a Papp László Budapest Sportarénában.
A Dream Theater zenéje a progresszív oldalról a Yes és a Rush, a keményebb részről pedig a Queensrÿche és a Metallica nyomdokain haladva egy komplex, változó, gyakori ütem- és tempóváltásokkal megtűzdelt, ugyanakkor erőteljes és technikás metalzene. Mike Portnoy dobos a "Modern Drummer" magazintól eddig 23 díjat nyert, és 1995 óta minden alkalommal megválasztották az "év legjobb progresszív rock dobosának". 37 éves korában bekerült a "Modern Drummer Hall of Fame"-be, ezzel Neil Peart után ő lett a második legfiatalabb, akit valaha ebben a kitüntetésben részesítettek. John Petrucci hat alkalommal szerepelt a G3-projekt harmadik gitárosaként, Steve Vai és Joe Satriani mellett (többször, mint Eric Johnson, Robert Fripp vagy Yngwie J. Malmsteen). A Joel McIver által írt, "The 100 Greatest Metal Guitarists" című könyvben a 2. helyezett volt, továbbá bekerült a "GuitarOne" magazin "minden idők 10 legjobb shreddere" közé. John Myung basszusgitáros a musicradar.com oldalán meghirdetett, "minden idők legjobb basszusgitárosa" szavazáson az első helyre került.
A zenekar stílusát progresszív metalként szokás definiálni, zenéjükben azonban számos egyéb stílus is felfedezhető: progresszív rock, jazz, thrash metal, komolyzene, art rock. A fenti stílusokat sikerül úgy ötvözniük, hogy egy csak rájuk jellemző egységes zenei stílus szülessen belőle.
Az együttes kompozíciói többnyire hosszú lélegzetvételűek, nem ritka a 20 percet is meghaladó szerzemény. Dalaikat gyakran tételekre osztják, hasonlóan a klasszikus zenekölteményekhez, amelyek befogadása figyelmesebb hallgatást igényel. Szerzeményeik között ugyanúgy megtalálhatók az energikus metaldalok, mint a lírai hangvételű balladák, vagy a kifejtős, hosszabb, monumentális témák. Legtöbbször ezek egyszerre jelennek meg, akár egy dalon belül. A zenészek nagy hangsúlyt fektetnek a virtuóz hangszeres betétekre, a hosszabb szólókra, improvizációkra, minden tag szólisztikus módon használja hangszerét. Játékuk komplex mivolta ellenére nem megy át öncélú virtuozitásba, szerzeményeik mindvégig megjegyezhető dalok maradnak. Hangzásviláguk egyik legfőbb ismertetőjele James LaBrie hangja, aki a zenének megfelelően komplikált, magas hangfekvésű énektémákkal operál. Zenéjük három legfőbb jellemzője a keménység, a dallamosság és a progresszivitás.
Első, 1989-ben megjelent "When Dream and Day Unite" című albumukon még erősen érződött olyan példaképek hatása, mint a Queensrÿche, a Fates Warning, vagy Yngwie J. Malmsteen. A hasonlóságot erősítette Chris Collins illetve Charlie Dominici hangja, akik a Bruce Dickinson és Geoff Tate által lefektetett hagyományokból merítettek. Ugyanakkor már későbbi jellegzetességeik is hallhatóak voltak, így a lemez feltűnést keltett, elsősorban Európában. Az 1992-es "Images and Words" albumra viszont már elhagyták az alapvetően a heavy metalból táplálkozó misztikus hangulatot, melyet egy súlyosabb és modernebb hangzású, komplexebb stílus váltott fel. Az anyagon egyensúlyba kerültek a Pantera–Metallica keménységű riffek, a dallamosabb, technikás, progresszív rock elődökre emlékeztető témákkal. A korábban nem hallott, újszerű stílus neve így adta magát: progresszív metal.
Már az album megjelenése előtt is voltak progresszív hatású, komplex dalokat író metalegyüttesek (Fates Warning, Queensryche, Voivod, Watchtower stb.), de az "Images and Words" kétségkívül új fejezetet nyitott a progresszív zenék történetében. Több szakértő is ettől számítja a valódi progresszív metal megszületését. Az ezt követő "Awake" albumuk egy még súlyosabb, komor hangvételű alkotás lett, amelyen tovább bővítették stílusuk korlátait. Azt ezt követő albumok szintén sok új hatást, szokatlan megoldásokat hoztak magukkal, két egymásra hasonlító lemezt sohasem adtak ki.
Dalszövegeik számos témából merítenek. Több dalszöveg próféciákon, középkori, vagy sci-fi történeteken alapul. Ezenkívül a modern életérzések éppúgy megjelennek a dalokban, mint az évezred utolsó évtizedeiben eluralkodó elidegenedés, vagy a lelki problémák, betegségek (paranoia, skizofrénia, depresszió, alkoholizmus).
A Dream Theater kétségkívül az utóbbi évtized egyik legismertebb metalzenekara, a progresszív metal egyik legsikeresebb és legnagyobb hatású képviselője. Bár a Queensrÿche több lemezt adott el náluk, ők azonban színtiszta progresszív metalt sosem játszottak, mainstream áttörésük idején ("Empire" album – 1990) pedig már végképp egy slágeresebb, hard rockos irány felé fordultak. A Dream Theater első albuma, a "When Dream and Day Unite", a kiadói promóció és a koncertek hiányában gyakorlatilag megbukott. Az 1992-es "Images and Words" album és a róla kimásolt kislemezek révén viszont már bekerültek a köztudatba. A "Pull Me Under" klipjét akkoriban gyakran leadta az MTV zenecsatorna (ezenkívül egyáltalán nem szerepelnek a rádiókban vagy a tévében), s ennek révén az album több százezer példányban kelt el. Az "Images and Words" eladásait a mai napig nem tudták felülmúlni, amely az USA-ban aranylemez minősítést szerzett. Az album sikere meglepő volt, hiszen akkoriban a grunge és alternatív rock hullám miatt az emberek zöme hallani sem akart képzett muzsikusokról, vagy 8–10 perces dalokról.
Az együttesnek sikerült a progresszív metal műfajt népszerűvé tenniük, eljuttatni a szélesebb tömegekhez. Az "Awake" szintén sikeres lett, majd az 1997-es "Falling into Infinity" már nem tudta megismételni a korábbi eladásokat. Ezt követően 1999-ben adtak ki újabb lemezt, a ""t, melyet a rajongók és a kritikusok is lelkesen fogadtak, így kereskedelmileg is sikert aratott, a 2000-es évekre pedig a legismertebb metalegyüttesek közé emelkedtek. Népszerűségüket a "Six Degrees of Inner Turbulence" albummal is sikerült megőrizniük, a "Train of Thought" metalos megközelítése révén pedig számos új rajongót szereztek. Azóta az albumaik egyre előkelőbb helyeken szerepelnek a toplistákon, koncertjeik alkalmával pedig arénákban, több ezer férőhelyes sportcsarnokokban lépnek fel.
Az együttes dalait a zenecsatornák és a rádiók sohasem sugározták (a "Pull Me Under" kivételével), így sikereiket, hírnevüket csakis egységesen magas színvonalú albumaiknak és a folyamatos turnézásnak köszönhetik.
A Dream Theater az 1990-es évek egyik legnagyobb hatású zenekara.
1992-es köztudatba kerülésük révén, újszerű progresszív metaljuk új iskolát teremtett, új hullámot indított el. Az "Images and Words" kiadása után százával bukkantak fel a hosszabb dalokkal, virtuóz hangszeresekkel rendelkező metalzenekarok. A progresszív metal az 1990-es évek közepére-végére az egyik legfelkapottabb metalstílus lett. A Dream Theater sikerei utat nyitottak olyan későbbi progresszív zenekarok számára is, mint a Tool, az Opeth, a Mastodon, a Porcupine Tree, a The Mars Volta stb. A zenekar tagjai szintén nagy hatást gyakorolnak a fiatal zenészgenerációra. Jordan Rudess, Mike Portnoy és John Myung számtalan zenésznek nyújt inspirációs forrást, John Petruccit pedig az utóbbi két évtized legnagyobb hatású gitárosai között tartják számon. Portnoy, Rudess, Myung és Petrucci már több oktatóanyagot is megjelentetett.
Az együttes pályafutása során a koncertek fokozatosan váltak egyre hosszabbá és sokszínűbbé. Egy Dream Theater-koncert átlaghossza körülbelül 180 perc. A dalok listáját mindig Mike Portnoy állította össze, aki aprólékosan ügyelt arra, hogy rendszeresen nyújtsanak valami újat is a rajongóknak. Portnoy összeállításainak következtében egy városban sohasem adtak két azonos dalokból álló koncertet. A turnék következtében is gyakran változik a dalok listája, hogy azok az emberek, akik több városban vagy országban megnézik őket egy turné alkalmával, ne ugyanazt a műsort kapják. Hogy ez a folyamat gördülékenyen megvalósulhasson, minden lemezükről és nagyjából minden dalukból szoktak válogatni. A koncertek világítási rendszerét előre megtervezik a dallista alapján. Az előadásokon gyakran alkalmaznak videovetítést a háttérvásznakon. A koncerteken rendszeresek az improvizációk, a hangszeres szólóbetétek, az albumverziótól eltérő előadásmód. Dalaikba gyakran beleszőnek más dalokból, vagy más előadóktól származó részleteket. Így többek között felcsendültek már részletek a Lynyrd Skynyrd "Free Bird" című dalából, a Liquid Tension Experiment projekt dalaiból, vagy Rimszkij-Korszakov "Dongó" című kompozíciójából. A 2007-es "Gigantour" turné Buenos Aires-i koncertjén John Petrucci részleteket játszott a "Don't Cry for Me Argentina" című számból, amely az "Evita" című musicalben szerepel. Ugyanezen turné bangkoki koncertjén a Rush "A Passage to Bangkok" című dalának kezdőriffjét adta elő. A "20th Anniversary World Tour" turnén Jordan Rudess az "Endless Sacrifice" közben a "Twinkle, Twinkle, Little Star"ból idézett egy részletet.
Az előadások kiszámíthatatlanságát jól tükrözték a még Derek Sheriniannal adott koncertek, ahol ráadásként olyan dalok is felcsendültek, mint Ozzy Osbourne "Suicide Solution"je, vagy a Deep Purple "Perfect Strangers"je. Az "A Change of Seasons"ben pedig az "Enter Sandman" (Metallica) főriffjét is megidézték.
Az együttes legnagyobb nézőszámú koncertjét 2005. december 6-án adta Chilében, ahol több mint húszezren voltak. A koncert felvétele megjelent DVD-n, az YtseJam Records kiadásában. Az együttes pályafutása során számos ismert együttessel fellépett már, többek között a Porcupine Tree, a Symphony X, a Between the Buried and Me, a Deep Purple, az Emerson, Lake & Palmer, az Iron Maiden, a Dixie Dregs, Joe Satriani, a King's X, a Marillion, a Megadeth, az In Flames, a Pain of Salvation , az Opeth, a Queensrÿche, a Riverside, a Spock’s Beard, a Fear Factory, az Enchant, a 3, és a Yes zenekarokkal. A Megadeth, a Queensryche és az Iron Maiden tagjaival közösen is felléptek színpadon.
2008-ban és 2009-ben "Progressive Nation" elnevezéssel szerveztek turnékat, melyek célja Mike Portnoy elmondása szerint a progresszív zene népszerűsítése volt. Portnoy olyan előzenekarokat választott ki, amelyeket kedvelnek a Dream Theater tagjai, és amelyekről úgy gondolja, hogy nagyobb figyelmet érdemelnének. A turnékon az Opeth, a Between the Buried and Me, a 3, a Beardfish, a Pain of Salvation, a Zappa Plays Zappa, a Scale the Summit, a Bigelf és az Unexpect zenekarok léptek fel.
Az együttes szinte minden koncertjét rögzíti, s a felvételekből több is beszerezhető Mike Portnoy YtseJam Records kiadóján keresztül. A kiadó kínálatában helyet kapnak demógyűjtemények és a különleges műsorok felvételei is, de a komplett klasszikus albumokat feldolgozó koncertek is. Ez utóbbi a "The Dark Side of the Moon", a "Made in Japan", a "Master of Puppets" és a "The Number of the Beast" albumokat foglalja magába. A koncertek közül „keverőpultos” hangzású és lemezminőségű anyagok egyaránt fellelhetők. Egyes bootleg kiadványok minősége már a hivatalos koncertkiadványok szintjét is eléri. Ilyen például a "Six Degrees of Inner Turbulence" album turnéján rögzített "Rotterdamned" kiadvány is, amit a közönség soraiból vettek fel.
Az együttes számos példaképétől adott már elő feldolgozásokat koncerteken és lemezeken egyaránt. Az Iron Maiden, a Metallica, a Deep Purple és a Pink Floyd zenekaroktól teljes albumokat is előadtak már. A Dave Mustaine által szervezett 2005-ös "Gigantour" turnén Dimebag Darrell emlékére előadták a "Cemetary Gates" című Pantera dalt. Az előadásban Burton C. Bell (Fear Factory), Russell Allen (Symphony X) és Dave Mustaine (Megadeth) is részt vett.
2003-ban, amerikai turnéjuk alkalmával, a Queensryche zenekarral együtt előadták a Pink Floyd "Comfortably Numb" című dalát.
2006 márciusában egy torontói koncerten a "Jacob's Ladder" című Rush-dalt adták elő. Az "A Change of Seasons" EP-n komplett dalokat dolgoztak át a következő előadóktól: Elton John, Deep Purple, Led Zeppelin, Queen, Pink Floyd, Genesis, Journey, Kansas, Dixie Dregs.
2008-ban a "Kerrang!" "Maiden Heaven" című Iron Maiden tribute albumához rögzítették a "To Tame a Land" című dalt. Ez a dal később helyet kapott a "Black Clouds & Silver Linings" album feldolgozásokat tartalmazó bónusz CD-jén. E kiadványon még Rainbow-, Zebra-, Queen-, King Crimson- és Dixie Dregs-dalok is helyet kaptak.
Egy 2009. június 16-i Tel-Aviv-beli koncerten a" Metropolis Pt. 1: The Miracle and the Sleeper" dal közben előadták a "Hava nagila" című héber dalt.
2009. augusztus 14-én Torontóban előadták a Rush "Camera Eyes" című dalát, amely eredetileg a kanadai trió "Moving Pictures" albumán jelent meg.

Szini Gyula (Budapest, 1876. október 9. – Budapest, 1932. május 17.) magyar író.
Édesapja, Szini Károly pazonyi református kántortanító volt, aki jó barátságban állt Táncsics Mihállyal és Vajda Jánossal, olyannyira, hogy a gyermek Szini Gyula keresztanyja Táncsics Mihály leánya, Táncsics Eszter volt.
Szini Gyula fiatalon jogi tanulmányokat folytatott, ezután rövid időt Nyugat-Európában töltött, meglátogatta Olaszországot és Franciaországot. Húszéves, amikor elborult elmével meghal az édesapja, ezért már korán el kellett tartania magát. Jogi pályára lépett, ám 1900-ban elhagyta a bírói állást. Újságírással próbálkozott, s belépett a Pesti Napló szerkesztőségébe, ahol 1903-ig dolgozott. Rövid időt töltött a Budapesti Naplónál, majd további cikkei az A hét című lapban jelentek meg, ahol Kiss József főszerkesztő és Cholnoky Viktor vették pártfogásukba.
Újságíróként egyre komolyabb sikereket ért el: hamarosan felfigyelt rá Osvát Ernő, s az ő közbenjárására egész sor irodalmi lap közölte le a cikkeit, tárcáit. Szini Gyula irodalmi érzékenységére, hozzáértésére jellemző, hogy 1905-ben a Figyelő című lapban ő tárgyalta először Ady Endre költészetét jelentőségéhez mérten. A Nyugatnak kezdetektől fogva munkatársa volt, Kosztolányi Dezső „az új magyar irodalom utászának" nevezte. Az esszéíró Szini hatása jóformán az egész Nyugat-nemzedéken lemérhető.
Számos jelentős novellát írt, legszebbek közülük talán a "Bábsütő" és a "Rózsaszínű hó". Korai stílusa a szecesszióhoz, expresszionizmushoz és szimbolizmushoz egyaránt közel áll, de a Nyugat-nemzedék nagy realistái, Csáth Géza és Móricz Zsigmond is tisztelettel tekintettek rá.
1909-től szabadkőműves (a Martinovics páholy tagja), 1919-ben az Írók Szindikátusának elnöke. Az 1920-as években a Tanácsköztársaság alatti szerepvállalása miatt kegyvesztett lett, polgári lapnál többé nem kapott állást, így most már a megélhetéséért kellett írnia. Megjelent műveinek irodalmi színvonala ezzel jelentősen leromlott. Anyagi gondjai végül a napi betevő falat problémájáig fokozódtak, és nagy nélkülözések között halt meg ötvenhat évesen.

Szini Gyula kézírása. Magam szkenneltem saját, eredeti példányomról.

A Bohemian Rhapsody a tizenegyedik dal a brit Queen rockegyüttes 1975-ös "A Night at the Opera" albumáról. A szerzője Freddie Mercury énekes volt.
A felvételei 1975 augusztusa és szeptembere között három hétig tartottak, ennek során 24 sávos felvételi technológiát alkalmaztak, és egy 180 tagú kórus atmoszféráját teremtették meg. A dal három elkülönülő szakaszra osztható: a bevezető lassú, lírai részre, a középső opera betétre, és a befejező heavy metal szakaszra. Mivel majdnem hat perc hosszú volt, ezért nem volt egyértelmű a kiadónál, hogy megjelenhet-e a kislemezen, de az együttes ragaszkodott hozzá. Az első helyet érte el a brit slágerlistán, és kilenc hétig volt listavezető, ami a maga idejében rekordnak számított. Mercury halála után, 1991-ben újra kiadták kislemezen, és újra sikereket ért el, az eredeti kiadással ellentétben immár Amerikában is. Híres videoklip készült a dalhoz, amely az egyik legelső kifejezetten promóciós céllal készült kísérőfilm volt. A klip kezdetén az együttes a "Queen II" album borítóján szerepelő kép szerint pózol, az opera szakasznál pedig pár akkoriban modern vizuális effektust is alkalmaztak.
Már a megjelenése idején is nagyrészt pozitív kritikákat kapott, több kiadvány év végi listájára felkerült. Az idő elteltével az együttes és a rocktörténelem egyik legelismertebb alkotása lett, rendszeresen felkerül a kritikusok „minden idők legjobb dalai” listáira, és a zenehallgatók által összeállított listákra. Angliában a harmadik legnagyobb példányban elkelt kislemez.
Mercury elmondása szerint régóta foglalkoztatta egy ilyen stílusú dal felvétele, de csak a negyedik album idejére szánta el magát véglegesen. Három dalt gyúrt egybe, így jött létre a háromtételes mű. Az "A Night at the Opera" felvételének idején megmutatta az együttes producerének, Roy Thomas Bakernek a kezdetleges tervezetet, aki így emlékezett erre vissza: „Egy éjjel elmentünk vacsorázni, és találkoztam Freddie-vel a kensingtoni lakásán. Odaült a zongorához, és azt mondta: »szeretném lejátszani a dalt, amin épp dolgozom«. Lejátszotta az első részt, majd azt mondta: »ez az akkordsorozat«, ezt követte egy átmeneti rész, és bár nem volt még szövege, sejtettem, hogy egy balladaszerű dalról lehet szó. Tovább játszott, majd hirtelen megállt, és így szólt: »ez az, ahol az operaszekció bejön«”.
A dal felvételei 1975. augusztus 24-én kezdődtek, és három teljes hétig tartottak – akkoriban általában egy egész albumot vettek fel ennyi idő alatt. A munka teljesen Mercury dalszerzői irányítása alatt zajlott, elmondások szerint a dal minden részletét saját maga tervezte, és felügyelte a kivitelezését. Kezdetnek a zongora, basszusgitár, dob részeket, és a fő vokált vették fel két napon keresztül a Rockfield stúdióban. Elkészítették a bevezető részt, és külön felvették a befejező heavy metal részt. A dal közepén Mercury kérésére kihagytak egy szakaszt, Taylor szerint ők hárman akkor még nem tudtak az opera szekcióról, ezért meglepőnek tartották a kérést. Viszont az alapot erre a részre is el kellett készíteni, ami Baker elmondása szerint nehéz feladat volt, mert normális esetben a fő vokál meghatározza a háttérvokál menetét, így viszont először kellett felvenniük a háttérvokált, majd később arra a fő vokált. A rétegezett gitár és vokálhangzást a Scorpion, Sarm East, valamint a Roundhouse stúdiókban vették fel. Sokat kísérleteztek May Red Specialjának a bemikrofonozásával. May VOX AC30-as erősítőiről hiányoztak a hátlapok, ezért betettek néhány mikrofont mögéjük és a falak közé is, hogy környezeti zajokat és a gitár teljes spektrumát be tudják fogni. Egyes mikrofonok elé fém és beton csöveket illesztettek, hogy egyfajta tülkölő hanghatást érjenek el. Mercury nem hagyta rá teljesen Mayre a gitárhangzás kidolgozását, ahogy May emlékszik: „félrevont, és azt mondta »ez az a pont, ahol szükség lesz a szólóra, és ezeket az akkordokat szeretném ha használnád«. Így a szóló akkordmenete hasonlít az előtte lévő versszakéhoz, de a végén már behoztam pár új akkordot is, hogy előkészítsem az átmeneti részt a következő szakaszba.”
Bár Mercury a felvételek elején mindössze harminc másodpercesre tervezte az opera részt – ezt előre közölte Bakerrel is –, a felvételek során napról napra új ötletekkel toldotta meg, így közel egypercesre nyújtva azt. Ennek a résznek a felvétele egy hétig tartott, nem utolsósorban az állandó változtatások miatt. Gary Lagan, a hangmérnök asszisztense így emlékszik erre: „Az opera rész felvétele hét napig tartott, napi 10-12 óra folyamatos énekléssel és röhögéssel, mert olyan mulatságosnak találtuk, hogy állandóan kibukott belőlünk. Megcsináltuk az elejét és a rock részt, de a közepét alaposan meg kellett szerkeszteni. Egyre nyújtottuk aszerint, hogy alakult a vokális anyag, mert Freddie megdöbbentő ötletekkel állt elő. Egyszer azzal jött, hogy van néhány ötlete a kórushoz, s akkor beraktunk néhány Galileót…” Az együttes tagjai napi tíz-tizenkét órán keresztül énekeltek, míg megkapták a végső keveréshez szükséges felvételmennyiséget. A hangszerek és a vokálok felvétele után kétnapos keverőmunkával fejezték be a dalt, amelyet Baker és Mercury az év októberében, a Sarm East stúdióban végeztek el. Pályafutásuk során először 24 sávos felvételi technikával dolgozhattak, és a dal ténylegesen kihasználta a technika minden lehetőségét: Lagan szerint 10-12 csatornát foglalt el a ritmusszekció, a zongora és a ritmusgitár, a maradék 12 csatorna a vokálnak volt fenntartva. Baker állítása szerint a felvételek jó hangulatban teltek, bár néha előfordultak nézeteltérések is, ezért külön erre a célra rendszeresített egy szobát, hogy az együttes tagjai ne a stúdiómunkások előtt veszekedjenek.
A dal több jól elkülöníthető részekre tagolható, leggyakrabban három nagy részre osztják: a bevezető lírai rockra, a középső opera részre, és a befejező hard rock részre. Mindegyik 4/4-es ütemben íródott, kivétel a bevezető rész egy sorát, amely 9/8-os ütemű. A lírai rész két versszakát leszámítva nem található dallamismétlés benne. Az együttes diszkográfiájában Mercury dalai között nem volt előzmény nélküli ez a fajta zenei stílus, előzménynek tekinthető a "Queen" albumról a „My Fairy King” és a „Liar”, vagy a "Queen II" albumról a „The March of the Black Queen” című dal. Ezeknek jellegzetessége a hangulat és tempóváltozások, a többtételes dalszerkezet, és az operaszerű ének. Judith Peraino a dal egyes megoldásait a Beatles „A Day in the Life” című dalában hallottakhoz hasonlította.
A dal egy négyszólamú a cappella felvezetéssel indul, amelyet egyedül Mercury énekel (B-dúrban VI. fokú terckvart akkord). 15 másodperc után belép a hangversenyzongora, és felváltva hallható Mercury és a kórus hangja. A kromatikus „easy come, easy go” sorok az álomszerű hangulatot erősítik. Az ez utáni rész rögtön a hangversenyzongora és a basszusgitár közös mély hangzásával indít, Mercury hangja pedig harmonikusból szenvedélyesbe megy át. 1:19-nél belépnek Taylor dobjai is. A kromatikus basszusjáték esz felé modulál, így kétségbeesett hangulatot kelt. A zongora ugyanazt a motívumot játssza ütemről ütemre, viszont helyenként s fő harmónia „szolgálatába áll”. Egy bizonyos ponttól kezdve az ének érzelmi telítettsége és hangszíne nő, ehhez csatlakozik a kíséret is, majd a legmagasabb ponton bekapcsolódik a gitár hangja, és elhangzik a gitárszóló.
A szóló képezi a hidat a ballada és az opera rész között. Baker visszaemlékezései szerint egy sávra vették fel, ahelyett, hogy rétegezték volna a hangzását. May saját maga alakította a szólót, elmondása szerint egy olyan dallamot akart alkotni, amely nem hasonlít a fő melódiához. A harmadik percet elérve hirtelen elcsendesül a gitár hangja, és az ütemes zongorahang bevezeti az opera részletet. Ezt a részt többnyire csak ez egyszerű zongoramotívum követi, amely utánozza az énekhangot. Az erőteljesebb vokális részeknél emellé a dob is felhangzik, megerősítve a hangzást. Ez a rész a dal legkiműveltebb, vokál szempontjából legbonyolultabb része, amelynek a felvételei egy egész hétig tartottak. Taylor szerint hármójuk összhangja eredményezte a magas minőséget, és a széles hangterjedelmet: „Brian nagyon mélyre tudott lemenni, Freddie-nek nagyon erőteljes hangja volt középen, én pedig a magas hangokban voltam jó”. Taylor az utolsó ütemben egy oktávval magasabban énekli a kórust.
Az opera részt rögtön a hard rock rész követi, amely egy hagyományos rockdalhoz hasonlít gitárvezérelt hangzásával, erőteljes ritmusszekciójával, és agresszív énekével. A gitárriffet Mercury írta. Egy versszak a gitárhang kiteljesedik egy duplán játszott melódiában (amelynek feljátszásához May a John Deacon által épített Deacy Amp erősítőt használta), majd fokozatos ereszkedés következik, és egy zongorás levezető. A dalt gong zárja le.
Rögtön a megjelenésétől kezdve, egészen napjainkig találgatások folynak, hogy mire utal a dal szövege. Az úgynevezett opera rész több nehezen értelmezhető kulturális utalást is tartalmaz. A szöveg megemlíti a „scaramouche” szót, ami utalhat az 1921-ben kiadott ugyanazon című regényre. Operai hatást mutat a „figaro” szó, ami a "Figaro házassága" című Mozart operából származik. A „fandango” egy spanyol eredetű táncstílus. Belzebub a Sátán egyik említési formája Máté evangéliumából. A „biszmillah” arab kifejezés, amely nagyjából annyit jelent: „Allah nevében”. Többször hallható az olasz fizikus, Galileo Galilei keresztneve is.
Maga Mercury nem szeretett ilyen ügyekben nyilatkozni, mert jobban szerette, ha a hallgató maga dönti el, mit ért ki dalból: „Ez azon dalok egyike, amelyeknek erős fantáziavilága van. Szerintem az embereknek egyszerűen csak meg kellene hallgatniuk a dalt, elgondolkodniuk, és aztán kitalálniuk, hogy nekik mit mond… A „Bohemian Rhapsody” természetesen nem a semmiből jött. Végeztem először egy kis kutatást, bár a dal alapvetően egy nyelvtörő és egy ál-opera keveréke.” Brian May szerint a szöveg önéletrajzi ihletésű, szerinte Mercury egyik gyermekkori traumáját énekelte meg. Valószínű, hogy mélyebb jelentéstartalmat May sem ismer, bár elmondása szerint ha tudná, sem árulná el, mert abban az időben hallgatólagos megegyezés volt a tagok között, hogy egymás dalszövegeit, a dalok jelentését magánügyként kezelik. Roger Taylor azt nyilatkozta, hogy a dal mondanivalója komoly, és csak a dal közepi rész paródia.
Kritikusok és akadémikusok is tanulmányozták a szöveget, és különböző feltevésekre jutottak. Egyes vélemények szerint egy gyilkosságot mesél el, majd a gyilkos harcát a démonokkal, esetleg a lelkiismeretével. Mások szerint az öngyilkosság előtti tudatállapotot ábrázolja, kapcsolatba hozva Albert Camus "Közöny" című regényével, amelyben a főszereplő megöl egy embert, majd a kivégzése előtt dühösen utasítja el a pap feloldozását. Volt olyan feltételezés is, hogy a szöveg csak mellékes része a dalnak, követi annak fordulatait, ennélfogva nincs különösebb értelme. Ezt támasztja alá Kenny Everett nyilatkozata is, amelyben azt mondta, hogy maga Mercury árulta el neki, hogy a szöveg véletlenül rímbeszedett ostobaságok sorozata. Néhányan szoros összefüggéseket láttak a szöveg és Mercury magánélete között. Sheila Whiteley zenei szakértő szerint a dal írásakor Mercury fontos magánéleti változáson ment keresztül, és talán épp akkor kezdett bele az első homoszexuális kapcsolatába. Hasonló feltételezések szerint a szöveg egyfajta metafora a coming outra. A "Greatest Hits" kazetta iráni kiadásának füzetében olvasható egy laza értelmezés a dallal kapcsolatban. E szerint a szöveg egy olyan fiatalemberről szól, aki megölt valakit, majd eladta a lelkét az ördögnek, mint Dr. Faust. A kivégzése előtti éjszakán azonban az Isten, és az ő angyalai kiszabadítják a Sátán fogságából.
Az "A Night at the Opera" felvételekor még nem volt eldöntve, melyik dal lesz a legelső kislemez – egy bizonyos ponton komolyan fontolgatták, hogy a „The Prophet’s Song” legyen az, habár az majd két perccel hosszabb volt a Bohemian Rhapsodynál. Mercury később kitartott a dal mellett, de az EMI vezetői nem értettek egyet azzal, hogy egy majdnem hatperces dal legyen a vezető kislemez, mert tartottak attól, hogy nem kap játékidőt a rádiókban: „csak az első néhány taktust játsszák le, aztán lekeverik”. Azt javasolták, hogy rövidítsék le három perc környékére, de Mercury elképesztőnek tartotta, hogy miután összegyúrt három dalt egybe, azt kérik tőle, hogy szedje őket szét.
Az együttes kikérte Kenny Everett rádiós műsorvezető tanácsát, aki akkoriban Mercury közeli barátja volt. Miután lejátszották neki, Everett azt mondta, hogy a dal sikeres lehet, és kért egy másolatot a szalagokból, amit meg is kapott azzal a feltétellel, hogy nem mutatja meg senkinek. May később azt mondta, hogy Mercury és Everett összekacsintottak, amikor erről beszéltek, így utalva arra, hogy azzal a reménnyel adták oda a szalagokat, hogy Everett lejátssza a dalt a rádióban. Ez meg is történt, az rákövetkező két napon Everett tizennégy alkalommal leadta a dalt teljes hosszában. A rádióhallgatók felfigyeltek a dalra, de mivel a lemezboltokban nem volt kapható, elárasztották telefonhívásokkal az EMI irodáját. A kiadó vezetői dühösen reagáltak az együttes felé, amiért aláásták a tekintélyüket, de mivel kereslet volt rá, megjelenhetett a kislemez. Furcsa módon Amerikában is hamarabb lejátszották a rádióban, mint ahogy megjelent volna: Paul Drew, az RKO rádió lemezlovasa Londonban hallotta a dalt, és sikerült szereznie egy másolatot. A kislemez végül mind Angliában, mind Amerikában vágás nélkül, teljes hosszában jelenhetett meg.
A fokozott várakozás és folyamatos rádiójelenlét ellenére csak a 47. helyen kezdett a brit slágerlistán, ami az addig megjelent kislemezeik közül a legalacsonyabb kezdés volt. Viszont rohamosan javult a helyezése, három hét után már a kilencedik helyre került, egy hétre rá pedig az első helyre ugrott, és kilenc egymást követő héten listavezető volt. Ez a teljesítmény 1975-ben rekordnak számított, addig más kislemez sosem szerepelt ennyi összefüggő ideig a slágerlista első helyén. Az angliai eladásai nagyon kedvezőek voltak, 1976 elején aranylemez lett (ami 600 ezer eladott példányt jelent), és pár hónap alatt több mint egymillió példány kelt el belőle. Amerikában mérsékeltebb volt a kereskedelmi sikere: a 81. helyen nyitott a Billboard Hot 100-on, 24 hetet töltött a listán, és a 9. helyen tetőzött. A mérsékeltebb fogadtatás ellenére 1976-ban itt is aranylemez lett (500 ezer példány feletti eladással). Listavezető lett több országban, úgy mint Kanadában, Hollandiában, Belgiumban, Új-Zélandon, Írországban és Ausztráliában.
A későbbi sikerei ellenére megjelenésekor vegyes kritikákat kapott. A "Melody Maker" magazin kritikusa szerint olyan, mintha egy amatőr operatársulat előadná a "Penzance kalózai"t, ellenben a "New Musical Express" szerint az album meghatározó dala, és nagyszerű példája a Queen mesteri produceri és zeneírási képességeinek. Az 1975-ös év végi listákon a "Record Mirror" magazin a kilencedik, a "New Musical Express" az negyedik legjobb dalnak sorolta. 1976-ban Mercury Ivor Novello-díjat kapott érte.
Freddie Mercury 1991-es halála után kívánsága szerint újra megjelent: Angliában dupla A-oldalas kislemezen, másik oldalán a „These Are the Days of Our Lives” című dallal. Tizenhét évvel a legelső megjelenése után már kultstátuszban volt a rajongók szemében, és a Mercury halála miatti sajtóvisszhang is elősegítette a sikerét, így rögtön az első helyen nyitott a brit slágerlistán, és öt hétig volt listavezető. A kiadvány még abban az évben aranylemez lett, ami 400 ezer példány feletti eladást jelent. Amerikában 1992 februárjában jelent meg (B-oldalán a „The Show Must Go On” című dallalnal), gyengébben szerepelt: az első négy héten még a Top 10-be sem került be, mert az itteni klasszikus-rock rádióadók nem játszották a hossza miatt. Ugyanebben az időszakban jelent meg a "Wayne világa" című vígjáték, amelynek a bevezetőjében elhangzik a dal egy részlete – a film készítői később összevágtak egy videoklipet is, amely a filmből való jeleneteket az eredeti videoklippel vegyítette, és amelyet az MTV is a műsorára tűzött. Ennek köszönhetően a dal népszerűsége jelentősen megnőtt, és végül a második helyet érte el a slágerlistán. Az ugyanakkor megjelenő filmzene albumnak a „Bohemian Rhapsody” volt az egyik húzódala, az album pedig az első helyet érte el a Billboard Top 200-on. A kislemez 1992-ben Amerikában is aranylemez lett, ami 500 ezer példány feletti eladást jelent.
Az évek elteltével nagy kritikai elismerésre tett szert, napjainkban pedig a legjobb rockdalok között tartják számon. Gyakori jellemzés a dallal kapcsolatban, hogy jól kifejezi az 1970-es évek bombasztikusságát, és hogy mértéket állított a progresszív zenekarok elé. Már két évvel a megjelenése után, 1977-ben elismerte a jelentőségét a Brit Hanglemezgyártók Szövetsége (BPI), amikor az 1952 és 1977 közötti korszak legjobb brit kislemezének nevezte. 1998-ban a "Guitar World" magazin olvasói a „Minden idők 100 legjobb gitárszólója” listán a 20. helyre szavazták. A "Rolling Stone" magazin „Minden idők 500 legjobb dala” listáján a 166. helyre került. A "Q magazin" 1999-es „Minden idők 100 legjobb kislemeze” listáján a harmadik, a 2003-as „100 dal, amely megváltoztatta a világot” listáján a 32. helyre került. A VH1 zenei csatorna „Minden idők 100 legjobb rockdala” listáján a 27. helyre került. Felkerült a Rock and Roll Hall of Fame „500 dal, amely formát adott a rock and rollnak” listájára. A népszerűsége a zenehallgatók körében is folyamatos volt. Egy felmérés szerint 2009-ig Angliában a második legtöbbször játszották le a zenegépeken az elmúlt 75 évben. 2004-ben beiktatták a Grammy Hírességek Csarnokába, a mai napig ez volt az egyetlen Grammy, amit az együttes megnyert. A népszerűsége a rajongók között napjainkig töretlen, a Nielsen Soundscan felmérése szerint 2010 szeptemberéig több mint kétmillió alkalommal vásárolták meg az erre szakosodott weboldalakról.
Az együttest 1975 novemberére meghívták a BBC népszerű "Top of the Pops" zenei műsorába, hogy adják elő a dalt. May elmondása szerint ezt két okból sem akarták: egyfelől tudták, hogy egy ilyen komplex szerzeményt nem tudnának hitelesen elutánozni (a dalokat szalagról játszották a műsorban, az előadók csak tátogtak), ráadásul novemberre már előre be voltak tervezve az angliai koncertkörút időpontjai. Ezek miatt döntöttek úgy, hogy egy felvételt küldenek maguk helyett, amelyen előadják a dalt. A rendezésre Bruce Gowers televíziós rendezőt kérték fel, akivel 1974-ben, a Rainbow Theatre-ben előadott koncertjük felvétele során már dolgoztak együtt. A klipet 1975. november 10-én, mindössze négy óra hossza alatt, 4500 font költséggel vették fel. A rendező felhasználta az együttes ötleteit is a kivitelezésnél.
A klip bevezető részénél az együttes rögtön felveszi azt a híres pózt, amely később az egyik ismertetőjegyükké válik: sötét háttér előtt, sötét ruhákban, az arcukat megvilágítva állnak, felül May, alul Mercury, szemből nézve balról Deacon, jobbról pedig Taylor helyezkedik el. A jelenetet a "Queen II" album borítóján lévő hasonló kép inspirálta (amely egy ikonikus Marlene Dietrich fényképről lett mintázva). A dal következő szakaszában az együttes a színpadképében látható, ahogy előadják a dalt. Az opera szakasznál újra visszatérnek a bevezető képéhez, a furcsa dalrészleteket ilyen pózban adják elő. Itt alkalmazták az akkoriban újdonságnak számító video-visszacsatolás nevű effektust. Az úgynevezett „hard rock” résznél visszatérnek a színpadképhez, a befejező pár mondatot pedig újra az alapfelállásban adják elő.
A klip nagy elismertségre tett szert. Gyakran hallható róla az a leegyszerűsített kijelentés, hogy ez volt az első videoklip, de már jóval korábban is készültek kísérőfilmek a dalokhoz. A „Bohemian Rhapsody” klipje mindazonáltal az elsők között használta a videó médiumát egy dal reklámozásához, és közvetve, a befolyása által hozzájárult az 1980-as évek videoklip korszakának kialakulásához. A filmet később több előadó is parodizálta, az együttes is hivatkozott rá az 1985-ös „One Vision” című dal klipjében: itt ugyanazzal a jelképes pózzal indul a film, csak az együttes tagjai tíz évvel öregebbek.
Az 1992-es amerikai újrakiadáshoz szintén készítettek videoklipet, amely egyaránt felhasznált elemeket az 1975-ös klipből, és a "Wayne világa" című filmből. Elhíresült a klip azon része, amikor az autóban ülő szereplők erőteljes gesztikulációkkal éneklik a kazettáról hallgatott dal operarészletét, majd pedig ütemre rázzák a fejüket a hard rock szakasznál. Shelton Waldrep szerint a jelenet jó példa arra, hogy a rajongótábor „rituálisan tanúja legyen egy dal kanonizációjának”. Ez a változat 1992-ben MTV Video Music Awards díjat nyert a „legjobb videoklip egy filmből” kategóriában.
Az a cappella bevezető túl bonyolult volt ahhoz, hogy élőben is ezzel kezdjék a dalt. Amikor a „Mustapha” című daluk koncertkedvenc lett, Mercury gyakran használta a „Bohemian Rhapsody” bevezetőjének, egyetlen énekhanggal így sokkal könnyebb volt belekezdenie a dalba. A "Hot Space Tour" során, majd néha később is zongora improvizációval, gyakran a „Death on Two Legs” bevezető zongoraszólamaival indította. Több esetben ha Mercury a zongoránál ült, és az előző dal után egyből a ballada szekciót kezdte játszani, minden bevezetés nélkül. Közvetlenül a dal megjelenése után nem találtak megoldást rá, hogyan játsszák le élőben a bonyolult opera szekciót. Emiatt az "A Night at the Opera Tour" előadásai során darabokra szedték, a bevezető és befejező ballada részt egy nagy keverék részeként játszották, a „Killer Queen” és a „The March of the Black Queen” dalokat illesztve az opera és a heavy metal szekciók helyére.
Az "A Day at the Races turnétól" kezdve kialakult egy végleges formája a színpadi lejátszásának: a bevezető balladát egészen a gitárszólóig élőben játszották, majd elsötétedett a színpad, és amíg az együttes háttérbe vonult, addig az operaszekciót szalagról bejátszották. Miután elhangzott Roger Taylor „for me” éneke, egy pirotechnikai robbanással visszatért az együttes, és a hátra maradt részeket ugyancsak élőben adta elő. Minden koncertjükön előadták egészen az 1986-os "Magic Tour"ig, így szerepelt a "Live Killers", "Live Magic", "Live at Wembley ’86" koncertalbumokon, és a "Queen Live at Wembley Stadium", "Queen Rock Montreal", "Queen on Fire – Live at the Bowl" és "Return of the Champions" DVD-ken.
Az 1992. április 20-án lezajlott Freddie Mercury emlékkoncerten Elton John és Axl Rose adta elő a Queen három tagjával. A bevezető ballada részt Elton John, a befejező heavy metal részt Axl Rose énekelte. A 2005/2006-os Queen + Paul Rodgers koncerteken az 1986-os Wembley Stadionban adott koncerten felvett filmet játszották a kivetítőn, ahol Mercury adja elő a dalt, ennek megfelelően az opera szekció is felvételről hangzott. Az előadás közben Paul Rodgers énekes levonult a színpadról, és az egész színtér elsötétedett – May és Taylor viszont élőben kísérték Mercury énekét. Rogers a heavy metal szekcióra tért vissza, itt már ő énekelte a szöveget.
A dal az egyik legtöbbször feldolgozott Queen művek közé tartozik. Annak ellenére, hogy viszonylag bonyolult akár stúdióban, akár élőben előadni, mindkét változatban készültek feldolgozások. Több későbbi kislemezen is megjelent feldolgozás előkelő helyet érte el a brit slágerlistán.
Az egyik legelső feldolgozás a Bad News nevű paródia/glam metal együttes 1987-es "Bad News" albumára készült. Ez a feldolgozás kislemezen is megjelent, és a 44. helyet érte el az angol slágerlistán. A dal producere Brian May volt. Hasonlóan humoros átdolgozásban jelent meg Weird "Al" Yankovic 1993-as "Alapalooza" albumán, polka stílusban, "Bohemian Polka" néven. Az Iron Maiden énekese, Bruce Dickinson és Montserrat Caballé spanyol opera-énekesnő duettben adták elő 1997-es "Friends for Life" albumukon. A G4 nevű pop-opera formáció verziója kislemezen is megjelent 2005-ben, és a 9. helyet érte el az angol slágerlistán. A Flaming Lips alternatív rock együttes a 2005-ös "" tribute albumon dolgozta fel. Később koncerteken is előadták. Kétszer adták elő jelentősebb angliai jótékonysági rendezvényen: először 1993-ban a vezető TV hálózatok Comic Relief rendezvényén (az eredeti videoklip paródiáját adták elő), majd 2005-ben a BBC News hírolvasóinak előadásában a Children in Need szervezet javára. 2009 decemberében a Muppet Show bábjainak szereplésével készítettek feldolgozást.
A Dream Theater progresszív metal együttes gyakran adta elő koncertjein. Az együttes 1995-ös "A Change of Seasons" című középlemezén is szerepelt a "The Big Medley" című, több mint tíz perces, több dalból álló keverékben. Newton Faulkner folkzenész egyetlen gitárral, és szóló énekkel adta elő. A kelta zenét játszó Dannan együttes "Hibernian Rhapsody" címmel adta elő ugyanezen című 1996-os albumán. A hangszeres elrendezés a hagyományos ír népzene hangszereit alkalmazta. A Phish rockegyüttes 1996 szilveszterén adta elő, egy gospel kórussal kiegészülve. A The Ten Tenors egy berlini koncerten adták elő a saját verziójukat, a feldolgozásuk felkerült a "Tenology" című albumukra is. A hangszerek nagy részét a hangjukkal utánozták. 2008-ban Emilie Autumn amerikai énekesnő dolgozta fel "Girls Just Wanna Have Fun/Bohemian Rhapsody" című középlemeze egyik címadó dalaként. Több American Idol-versenyző előadta: Kellie Pickler, Michael Johns, Constantine Maroulis. Magyarországon 2009-ben, az RTL Klub televízió "Csillag születik" című tehetségkutató műsorának második szériájának győztese, Tabáni István adta elő.
Hangszerek:
1975-ös eredeti megjelenés:
7": EMI 2375 (Anglia) / Elektra E-45297 (Amerika)
3": Parlophone QUECD3 (Anglia, 1988)
1991-es újrakiadás:
7": Parlophone QUEEN 20 (Anglia)
5" CD: Parlophone CD QUEEN 20 (Anglia)
7":Hollywood PRCD-10145-2 (Amerika)
1975
1991/1992

Eugen Kolisko (Bécs, 1893. március 21. – London, 1939. november 29.) osztrák orvos-kémikus, fizikus, matematikus, író, antropozófus.
Apja, Alexander Kolisko (1857 – 1918) szintén orvos, egyetemi professzor volt, ő állapította meg Rudolf trónörökös halálát. Anyja, Amalie Kolisko (született "Freiin von Eschenburg bárónő") zongorista volt.
A bécsi bencés "Schottengymnasium" növendéke volt, ott kötött életre szóló barátságot Walter Johannes Steinnel. 1909-ben meghalt bátyja, Fritz Kolisko, akivel együtt voltak orvostanhallgatók a bécsi egyetemen.
1914-ben, Bécsben hallotta először Rudolf Steiner egyik előadását, ami után azonnal belépett az Antropozófiai Társaságba. 1920-ban Steiner meghívta őt az első Waldorf-iskola (Stuttgart) tanárának és iskolaorvosának. 1925-ben, Steiner halála után Marie Steiner őt szerette volna az Antropozófiai Társaság elnökének, ám ez nem valósulhatott meg.
Később feleségével, Lili Koliskóval (1889 – 1976) Angliába költöztek, ahol Kolisko vezetője lett a School of Spiritual Science-nek és a Rudolf Steiner Institute-nak. Számos könyvet írt orvostudományi témák szellemtudományi megközelítésében, cikkeket publikált a Stein által kiadott "The Present Age" c. lapba.
Eugen Kolisko szívelégtelenségben halt meg 1939. november 29-én, Londonban. Nevét számos Waldorf-iskola viseli, főleg Németországban.
1989 óta rendszeresen megrendezik az úgynevezett Kolisko-napokat és a Kolisko Akadémiát .

Oscar-díj (március 27.)
1973-as cannes-i filmfesztivál
Velencei Nemzetközi Filmfesztivál
1969–1978 között nem adtak ki díjakat
Berlini Nemzetközi Filmfesztivál (június 22.–július 3.)

Oscar-díj (április 2.)
1974-es cannes-i filmfesztivál
Velencei Nemzetközi Filmfesztivál
1969–1978 között nem osztottak ki díjakat.

Fatmir Sejdiu (Pakashticë, 1951. október 23. –) Koszovó első elnöke.
Pakashticëben, Podujeva közelében született. Iskoláit Podujevában végezte, majd a Pristinai Egyetemen tanult tovább, jogi végzettsége van. Ugyanitt doktorált és tanított is.
Albánul, szerbül, franciául és angolul beszél.
Már 1989-től Ibrahim Rugova közeli munkatársa volt. A Koszovói Demokratikus Közösség (LDK) egyik megszervezője és hosszú időn át főtitkára volt. Mind a 90-es évek illegális kosovói választásainak megszervezésében, mind az immáron ENSZ-protektorátus tartomány alkotmányának megszövegezésében részt vett. Békepárti, higgadt politikusként mindvégig Rugova mellett volt. 2006. február 10-én választották meg Ibrahim Rugova utódjaként Koszovó új elnökének. A 109 szavazóból 80-an szavaztak rá.
2008. január 9-én a lemondott, hogy indulhasson az aznapi parlamenti elnökválasztáson. A koszovói parlament a harmadik körben ismét elnöknek választotta a másik jelölttel, Naim Malokuval szemben.
Farmir Sejdiu Musafere Sejdiuval között házasságot és három fiuk született. 

Perth Nyugat-Ausztrália fővárosa és legnagyobb települése. Egyúttal Ausztrália negyedik legnépesebb városa: a legutóbbi becslések szerint mintegy 1,9 millióan élnek a perthi metropolisz területén. A város a nyugat-ausztráliai Délnyugati Kataszteri Divízióhoz tartozik, míg Perth metropolisz területének a nagyobb része a Swan-folyó parti síkján fekszik, ami egy keskeny földsáv az Indiai-óceán és a Darling Scarpnak nevezett, a parti síkságból kisebb magasságba kiemelkedő dombvonulat között. A telepesek először Swan-folyó mentén fekvő területeket foglalták el, ennek megfelelően a város központi üzleti negyede és a kikötő (Fremantle) egyaránt a folyóparton helyezkedik el. Hivatalosan Perth városát számos önkormányzat alkotja, melyek külön-külön is több városrészre terjednek ki az északi Two Rockstól délen Rockinghamig, illetve a keleten, a szárazföld felé a The Lakes nevű településig.
Perthet James Stirling alapította 1829-ben, a település a Swan-folyómenti kolónia közigazgatási központjaként működött, majd 1856-ban városi rangot nyert (mára ez az eredeti cím a szűkebb értelemben vett City of Perth önkormányzati területre szállt át). A város a nevét az akkori brit gyarmati ügyekért felelős miniszter, Sir George Murray kívánságára szülővárosa, a skóciai Perth után kapta. A város népessége számottevően nőtt a 19. század második felében a nyugat-ausztráliai aranylázak következtében, ekkor nagy számban érkeztek telepesek elsősorban Ausztrália keleti tartományaiból. A második világháború alatt Fremantle-ben volt a csendes-óceáni hadszíntéren szolgáló tengeralattjárók egyik bázisa, az Egyesült Államok haditengerészetének Catalina hidroplánokból álló flottája a Matilda-öbölben állomásozott. A háborút követően a városba túlnyomórészt Nagy-Britanniából, Görögországból, Olaszországból és Jugoszláviából érkező bevándorlóknak köszönhetően gyorsan nőtt a népesség. Majd a 20. század végén és a 21. század elején ezt követte a gazdaság meglódulása a bányaipar több, időszakos fellendülése nyomán, ami Pertht az államban és annak környezetében működő, több nagy bányavállalat regionális központjává tette.
Nyugat-Ausztrália fővárosaként Perthben található az állam Parlamentje és Legfelsőbb Bírósága, valamint a kormányzói palota, Nyugat-Ausztrália kormányzójának a rezidenciája. Perth a világ számára a „fény városaként” vált ismertté, 1962-ben ugyanis, amikor az amerikai űrhajós, John Glenn a földkörüli pályán lévő Friendship 7 fedélzetén elhaladt a város felett, a város lakói egyszerre világították ki házaikat és az utcákat. Majd ugyanez megismétlődött 1998-ban: ekkor Glenn a Space Shuttle program részeként a Discovery-n repült el a város felett. Perth az "Economist Intelligence Unit" 2013-as rangsora szerint a világ kilencedik legélhetőbb városa, illetve 2010-ben a globalizációs és a világvárosokat érintő jelenségeket kutató tudományos hálózat, a "Globalization and World Cities Research Network" a világvárosok közé sorolta.
Az európai gyarmatosítás előtt a területet a Noongar népcsoporthoz tartozó Whadjuk törzs tagjai lakták több mint 40.000 éven keresztül, amit a Swan-folyó felső szakaszáról előkerült, régészeti leletek igazolnak. Az ausztrál őslakosok e csoportja Nyugat-Ausztrália délnyugati szegletében élt, elsősorban vadászó–gyűjtögető életmódot folytatott. A Swan-folyó parti síkján lévő vizes–mocsaras terület különösen fontos volt számukra, kiemelt szerepet kapott a helyi mitológiában, egyúttal élelemszerző helyként szolgált. A Noongar népcsoport életében lényeges helyet foglaltak még el a környező szigetek: a Rottnest-sziget, Carnac-sziget és Garden-sziget, mintegy 5000 évvel ezelőtt ugyanis a tengerszint olyan alacsonyan állt, hogy gyalogszerrel is el lehetett érni a ma az Indiai-óceánból előbukkanó mészkősziklákat.
A mai Perth területét az 1827-ben, az európaiakkal való első kapcsolatfelvétel idején ott élő őslakosok "Boorloonak" nevezték. Boorloo a Yellagonga csoport "Mooro" elnevezésű földjeihez tartozott. Ez utóbbi közösség a Swan-folyó partján élő, együttesen Whadjuként ismert őslakos törzs egyike volt. A Whadjuk törzs egy legalább 13 törzsből álló népcsoport délkeleti, Noongar nevű – esetenként "Bibbulmun" elnevezésű – szociolingvisztikai tömbjét alkotta (saját nyelvükön a Noongar jelentése „az emberek”). 2006. szeptember 19-én az ausztrál szövetségi bíróság a "Bennell v State of Western Australia" [2006] FCA 1243 ügyben olyan döntést hozott, melyben elismerte a Noongar népcsoport ősi tulajdonjogát Perth metropolisz területére. Az ítéletet utóbb a fellebviteli bíróság megváltoztatta.
Európaiként a területet elsőként – legalábbis az írásos források tanulsága szerint – a holland hajóskapitány Willem de Vlamingh és legénysége pillantotta meg 1697. január 10-én. Aztán 1829-ig más európaiak is eljutottak Nyugat-Ausztrália partjáig, de Vlamingh megfigyeléseihez hasonlóan a területet barátságtalannak, és – ami még ennél is fontosabb – a letelepüléshez szükséges mezőgazdasági termelésre alkalmatlannak tekintették.
Habár a brit hadsereg már 1826-ban állomást létesített Nyugat-Ausztrália délnyugati partján, a mai Albany közelében lévő King George-tengerágnál – az a hír járta ugyanis, hogy a franciák a terület bekebelézésére készülnek –, végül Perth lett az első, európaiak által alapított, polgári település a kontinens nyugati harmadán. A brit gyarmat hivatalos megnevezése már 1832-ben Nyugat-Ausztrália volt, bár még sok éven keresztül inkább Swan-folyómenti kolóniaként emlegették a terület fő vízfolyása után.
A szárazföldet az újonnan érkező brit gyarmatosítók 1829. június 4-én pillantották meg – azóta minden év június első hétfőjén tartják Nyugat-Ausztrália megalapításának ünnepét. James Stirling kapitány még a "Parmelia" háromárbócos fedélzetén kijelentette, hogy Perth „szépségéhez foghatót fajtájában korábban ritkán látott”. Később, augusztus 12-én a város alapításának újabb szimbolikus aktusaként a második hajó, a "Sulphur" kapitányának a felesége, Helen Dance kivágott egy fát a leendő település helyén.
Egyértelmű, hogy Stirling a jövőbeli főváros számára a "Perth" nevet már jóval a település alapításának bejelentése előtt kiválasztotta, ugyanis az új gyarmat létrejöttét kihirdető, 1829. június 18-án, Fremantle-ben felolvasott nyilatkozat úgy végződik, hogy "saját aláírásommal és pecsétemmel ellátva Perth-ben, a mai 1829. június 18. napon. James Stirling, alkormányzó". A név eredetéről az egyetlen korabeli forrás John Fremantle augusztus 12-i naplóbejegyzése, mely szerint a "a város a Perth nevet Sir George Murray kívánságára kapta". Murray a skóciai Perth-ben született, és 1829-ben brit gyarmati ügyekért felelős miniszterként és a Brit Parlamentben Perthshire választókörzetet képviselő alsóházi tagként ténykedett. Murray tiszeletére a várost a skóciai Perth után keresztelték el.
1831-től kezdve a brit telepesek és a Noongar őslakosok közötti ellenségeskedések – elsősorban a szemben álló felek egyaránt nagy területekre kiterjedő, földhasználati gyakorlata ütközött egymással – számottevően fokozódott a kolónia növekedésével. A régió történelmének e véres szakasza zárásaként a britek felülkerekedtek az őslakos csoportokon, kivégezték a Midgegooroo Whadjuk vezetőt, akinek fia, Yagan 1833-ban vesztette életét, majd 1834-ben sor került az öldöklésbe torkolló pinjarrai csatára.
1843-tól, az őslakos vezető, Yellagonga halálát követően a törzs egysége bomlásnak indult, amit felgyorsított az, hogy az őslakosokat megfosztották a Perth elsődleges települési részeinek környezetében lévő földjeiktől. Olyan, a településtől északra fekvő mocsaras, tavakkal szabdalt területekre húzódtak vissza, mint a mai Hyde Park, akkori nevén "Third Swamp" vagy "Boodjamooling". A Boodjamooling továbbra is a fő táborhelyet jelentette a perth-i régióban maradt Noongar népcsoportbeliek számára, amin immár utazókkal, vándor árusokkal és más otthontalanokkal kellett osztozniuk. Az 1890-es évekbeli aranyláz idején hozzájuk nagy számban csatlakoztak az aranymezőkre tartó bányászok.
1850-től az olcsó munkaerő szűkében lévő gazdálkodók és üzletemberek kérésére fegyenceket kezdtek szállítani Nyugat-Ausztráliába is. Viktória brit királynő 1856-ban adományozott Perth-nek városi rangot.
Az 1900-as népszavazást követően Nyugat-Ausztrália 1901-ben csatlakozott az Ausztrál Államszövetséghez. Az Ausztrália nyugati részén fekvő gyarmat utolsóként, és csak azt követően lépett be a föderációba, hogy számára a többi kolónia több engedményt és ígéretet tett, például hogy a kontinenst átszelő vasútvonalat építenek a dél-ausztráliai Port Augustából Kalgoorlie-ba, hogy Perth-t összekapcsolják a keleti államokkal.
1933-ban népszavazást tartottak Nyugat-Ausztráliának az Ausztrál Államszövetségtől való elszakadásáról, amin a szavazók kétharmada az elszakadás mellett voksolt. Mindazonáltal egy, alig valamivel a népszavazás előtt tartott választás megbuktatta a hivatalban lévő, „függetlenségpárti” kormányt, így azt a függetlenségi mozgalmat nem támogató kabinet váltotta fel. Ettől függetlenül az új kormány tiszteletben tartotta a népszavazás eredményét, és az állam függetlenségét feliratban kérte is az Egyesült Királyság állandó gyarmatügyi megbízottjától, aki azonban a kérést egyszerűen figyelmen kívül hagyta.
Perth fejlődését és viszonylagos jólétét, különösen az 1960-as évek közepétől kezdve, elsősorban annak köszönhette, hogy a város otthont adott az államnak a természeti erőforrások kiaknázására – az arany, vasérc, nikkel, bauxit, gyémánt, ritka ásványok és földfémek, valamint szén, kőolaj és földgáz bányászatára – alapozó iparához kapcsolódó szolgáltatásoknak. Miközben az ásványi anyagok és szénhidrogének kitermelése az állam más területein zajlik, Perth-ben a háttérszolgáltatások biztosítják a lakosság jelentős részének a munkáját és jövedelmét.
Perth központi üzleti negyedét délről és keletről a Swan-folyó határolja, a nyugati szélén a Kings Park található, míg északi szegélyén vasútvonalak húzódnak. A helyi és szövetségi állami támogatással egyaránt bíró Perth City Link elnevezésű projekt keretében a vasútvonal egy részét a felszín alá vezetik, így az elmúlt évszázad elkülönültsége után a Perth fő szórakozónegyedének számító Northbridge városrész a központi üzleti negyedből először közelíthető meg közvetlenül. A város sportcsarnoka és egyben rendezvényközpontja, az éppen a két városrészt összekötő területen található Perth Arena egy sor építészeti díjat nyert el. Emellett a Swan-folyónak is kisebb öblöt építenek, hogy így hozzák közelebb egymáshoz a várost és a folyót. A mintegy 1,3 millió négyzetméternyi irodaterülettel rendelkező üzleti negyed legnevezetesebb utcája a St Georges Terrace. A kereskedelmi és vendéglátó létesítmények többsége a Hay Streeten és a Murray Streeten találhatók, míg a városban a legmagasabb épület a Central Park, ami egyébként a hetedik legmagasabb épület Ausztráliában. Az utóbbi időben a központi üzleti negyedben összpontosult számos, a bányászat fellendülésével összefüggő fejlesztés, több üzleti beruházás és lakóépület áll befejezés előtt, ideértve az ausztrál–brit bányászati óriás, a BHP Billiton 244 méter magas irodaépületét.
Perth a Swan-folyó partján terül el; magát a folyót, Willem de Vlamingh, a Nyugat-Ausztrália partjaiig expedíciót vezető holland hajóskapitány és egyébként a Rottnest-sziget névadója keresztelte el 1697-ben az itt őshonos fekete hattyúról. A vízfolyást a terület őslakos népessége hagyományosan "Derbarl Yerrigannak" hívta. A városközpont és a kerületek többsége a Swan-folyó homokos és viszonylag sík karakterű parti síkján fekszik, a Darling Scarp dombvonulata és az Indiai-óceán között. Ezen a területen a talaj meglehetősen terméketlen. A szélesebb értelemben vett metropolisz az óceánparton, az északi Two Rocks és a déli Singleton között húzódik, e két településrész távolsága egymástól körülbelül 125 km. Az óceánparttól keletre tartva Mundaring mintegy 50 kilométer után érhető el. A perth-i metropolisz teljes területe 5386,4 km².
Perth nagy része eredetileg a nyugati Herdsman-tótól a keleti Claisebrook-öbölig húzódó édesvízi tavakkal, mocsaras területekkel szabdalt földsávon épült.
A parti városrészek kedvező elhelyezkedését alapvetően meghatározza Perth-nek az óceánparthoz való közelsége és a tiszta strandok elérhetősége. Keletre a várost kis magasságú dombvonulat, a Darling Scarp határolja. Perth a nagytömegű homokos talajnak és mélyen található alapkőzetnek köszönhetően jórészt sík és lankás területen fekszik. A metropoliszt két nagyobb folyórendszer érinti: az egyikhez a Swan-folyó és a Canning-folyó tartozik, míg a másik a Mandurah közelében a Peel-torkolatba ömlő Serpentine-folyó és Murray-folyó párosa.
Perth-ben mérsékelt mennyiségű csapadék esik, az is erősen szezonális eloszlást mutat, jóllehet ezzel Perth a negyedik legcsapadékosabb főváros Darwin, Sydney és Brisbane után. A decembertől március végéig tartó nyár általában forró és száraz, rendszerint a február az év legforróbb hónapja, míg a tél viszonylag hűvös és csapadékos, amivel Perth klímája jellegzetesen mediterrán éghajlati jegyeket mutat. A nyár sem teljesen mentes a csapadéktól: rövid, heves zivatarok formájában kap a város esőt, illetve gyengébb hidegfrontok és – bár meglehetősen ritkán – Nyugat-Ausztrália északnyugati részéről érkező, már erejüket veszítő trópusi ciklonok jelentős mennyiségű csapadékkal érkezhetnek Perth-be. A Perth-ben valaha mért legmagasabb hőmérséklet 46,2 °C volt 1991. február 23-án, illetve ugyanazon a napon a perth-i repülőtéren 46,7 °C-t mértek. A nyári délutánok többségén a "Fremantle doctor" néven ismert parti szél délnyugati irányból fúj, így ellensúlyozza a forró északkeleti légáramlatokat, és enyhíti a városban a hőséget. Néhány órával a széljárás változását követően a hőmérséklet gyakran 30 °C alá esik. Perth mediterrán éghajlatához képest is különösen napfényes városnak számít, a napsütéses órák számának napi átlaga 8,8 óra, ami éves szinten mintegy 3200 óra napfényes órát jelent.
A tél viszonylag hűvös és csapadékos, Perth éves csapadékának többsége május és szeptember között hullik. A Perth-ben feljegyzett legalacsonyabb hőmérséklet 2006. június 17-én –0,7 °C volt. A metropolisz területén a legalacsonyabb hőmérsékletet, –3,4 °C-t a jandakoti repülőtéren lehetett mérni ugyanazon a napon.
Az 1970-es évek közepe óta a Perth-ben és Nyugat-Ausztrália délnyugati részében a csapadékeloszlás számottevő változáson ment keresztül. A megfigyelések szerint a téli csapadékmennyiség lényeges mértékben csökkent, miközben a nyári hónapokban nagyobb számban fordulnak elő szélsőséges csapadékmennyiséggel jellemezhető időjárási események, mint az 1992. február 8-i lassan mozgó vihar, mely során 120,6 mm eső esett – ez a valaha mért legnagyobb csapadékmennyiség Perth-ben, –, valamint a 2010. március 22-i súlyos eső és jégverés, ami jelentős károkat okozott a teljes metropolisz területén.
Perth-höz a legközelebbi nagyváros, melynek népessége meghaladja a 100 000 főt, a dél-ausztráliai Adelaide – a két város egymáshoz viszonyított távolsága 2104 km. A híres útikönyvszerző, Bill Bryson szerint Perth a Földön a legfélreesőbb város, amit azzal támaszt alá, hogy a perth-i metropolisz önmagában népesebb, mint Perth-ön kívül teljes Nyugat-Ausztrália, az Északi terület és Dél-Ausztrália Adelaide-től nyugatra eső része együtt. Jóllehet más számítások azt mutatják, hogy a San Franciscótól 3841 km-re fekvő Honolulu (népesség: 900 ezer fő), vagy az új-dél-walesi Sydney-től 2153 km-re lévő Auckland (népesség: 1,5 millió fő) Perth-nél is elszigeteltebb települések.
Perth földrajzi értelemben egyaránt közelebb található a kelet-timori Dilihez (2785 km) és az indonéziai Jakartához, (3002 km), mint Sydney-hez (3291 km), a queenslandi Brisbane-hez (3604 km) vagy az Ausztráliai fővárosi terület Canberrájához (3106 km).
Perth Ausztrália negyedik legnépesebb városa, Adelaide-et a lélekszám tekintetében az 1980-as évek elején előzte meg. A 2006-os népszámlálás alapján Perth statisztikai területén belül 1 445 079 lakos élt. 2011-ben a metropolisznak körülbelül 1,83 millió lakosa volt. 2013-ban a népesség a becslések szerint meghaladta a 2 milliót.
2006-ban a perth-i metropolisz területén a legnagyobb leszármazási csoportok a következők voltak: angol (534 555 illetve 28,6%), ausztrál (479 174 illetve 25,6%), ír (115 384 illetve 6,2%), skót (113 846 illetve 6,1%), olasz (84 331 illetve 4,5%) és kínai (53 390 illetve 2,9%). A városban 26 700 ausztrál őslakos élt.
Perth népességének egyik figyelemre méltó vonása a Nagy-Britanniában és Írországban született lakosok magas aránya. A 2006-os népszámlálás 142 424 perth-i lakóról állapította meg, hogy Angliában született, amivel a város alig marad el Sydney mögött (145 261 fő), jóllehet Perth össznépessége a Sydneyben élő lakosság mindössze 35%-a.
Perth népességének az etnikai összetétele a 20. század második felében megváltozott, ekkor ugyanis nagy számban érkeztek bevándorlók Európa kontinentális részéről. Ezt megelőzően a helyi lakosság szinte kizárólag anglo-kelta etnikai háttérrel bírt. Mivel az 1950-es és 1960-as években Európából érkező hajók számára gyakran Fremantle volt az első ausztrál kikötő, Perth-be a legkülönfélébb – olasz, görög, holland, német, horvát és sok más – származású migráns szállt partra. Perth és Fremantle területén számottevő olasz befolyás érvényesül, ami nyilvánvaló az olyan helyeken, mint a fremantle-i üzletsor, a "Cappuccino strip", ahol számos olasz vendéglátóhely és bolt található. Ugyancsak Fremantle-ben tartják az olasz hagyományokat követve a flotta megáldásának ünnepét minden évben a halászati idény kezdetekor. Decemberben Northbridge-ben San Nicola (Szent Miklós) fesztiválra kerül sor, mely során a látványos felvonulást elsősorban olasz nyelven megszólaló koncert követi. A Fremantle körüli kerületekben, például Spearwoodban és Hamilton Hillben szintén magas az olaszok, horvátok és portugálok részaránya. Perth-ben kisebb zsidó közösség is él – lélekszámuk 2006-ban 5082 volt –, ők elsősorban Kelet-Európából és utóbb Dél-Afrikából vándoroltak ki.
A legutóbbi időben érkezők egyik jellemző hullámát a dél-afrikai fehér kisebbség jelentette. A dél-afrikai származású lakosok 2001-ben váltak a negyedik legnagyobb külföldi csoporttá éppen az Olaszországban születetteket megelőzve. 2006-ra 18 825 dél-afrikai születésű lakos élt Perth-ben, ami a város népességének az 1,3%-át jelenti. A afrikánereknek és angol felmenőkkel rendelkező afrikaiaknak az 1980-as és 1990-es évektől emigráns tömegeinek köszönhetően a várost a "dél-afrikai száműzöttek ausztráliai fővárosaként" is emlegetik. Perth egyebek mellett azért is válhatott a dél-afrikai fehérek körében ilyen népszerűvé, mert más nagyvárosoknál közelebb fekszik Afrikához, a letelepedéshez bőségesen állnak rendelkezésre szabad területek, továbbá az éghajlat is valamivel melegebb, mint más ausztrál városokban, és ezzel Perth mediterrán klímája a leginkább emlékeztet Fokvároséra.
Az 1970-es évek második fele óta Délkelet-Ázsia a bevándorlók egyre jelentősebb forrását jelenti olyan mára gyökeret vert helyi közösségekkel, mint a vietnami, maláj, indonéz, thai, szingapúri, hongkongi, szárazföldi kínai és indiai. 2006-ban 53 390 kínai származású személyt számláltak össze Perth-ben, ami a város népességének a 2,9%-a. Őket a Nyugat-Ausztrália Ausztrál-Eurázsiai Társasága támogatja, ami egyúttal a portugál felmenőkkel rendelkező malajziai bevándorlókat is segíti.
Az indiai közösséghez számottevő, elsősorban Bombay-ből kivándorolt párszi népesség tartozik – Indiához Perth a legközelebb fekvő ausztrál város –, ezzel együtt 2006-ban 14 094 főt, vagyis 0,8%-ot tett ki a város még Indiában született lakosainak a száma. Egyúttal Perth ad otthont a világ legnagyobb angol–burmai népességének; sokan Burma 1948-as függetlenné válását követően telepedtek le itt, így ma a város világszinten is az angol–burmai kultúra központjának számít. Hasonlóképen jelentős Perth angol–indiai népessége, akik a városban India függetlenségének kikiáltását követően telepedtek le.
A legnagyobb vallásként a protestánsok, és ezen belül is az anglikánok adják a népesség 28%-át. Perth a Perth-i Római Katolikus Érseki Egyházmegye, valamint a Perth-i Anglikán Egyházkerület központja. A népesség 23%-a római katolikus, és ezzel a katolicizmus tekinthető a legnagyobb egységes felekezetnek. Öt perth-i lakosból egy nem vallja magát vallásosnak, míg a népesség 11%-a nem nevezi meg vallását. A buddhizmus és iszlám külön-külön 20 ezret meghaladó követővel számol, továbbá Perth-ben 12 ezer mormon is él, illetve a várost otthont ad az Utolsó Napok Szentjeinek Jézus Krisztus Egyháza által alapított központi templomnak, a Perth Australia Temple-nek. Ausztráliában Perth rendelkezik az egyik legnagyobb, körülbelül 20 ezret számláló zsidó közösségével, az ortodox és haladó zsidóknak egyaránt van zsinagógájuk, sőt a modern ortodoxiára épülő iskolájuk – Carmel School – is. Perth bahái közösségéhez mintegy 1500-an tartoznak. A hinduizmus követőinek száma a városban meghaladja a 20 ezret. A Diváli felvonulás (’fények ünnepe’) 2009-ben szintén 20 ezer feletti látogatót vonzott. Hindu templomok Canning Vale-ben, Anketellben és a Swan-folyótól északra találhatók. Ezen kívül Perth a központja a 2012-ben alapított "Personal Ordinariate of Our Lady of the Southern Cross" személyi ordinariátusnak, aminek fő templomai a városban lévő, Szent Ninianról és Szent Chadról elnevezett templomok.
Perth ad otthont a Nyugat-Ausztrália Parlamentjének és Nyugat-Ausztrália kormányzójának. A 2008-as állami szintű választást követően a törvényhozás alsóházaként működő Törvényhozó Gyűlésben az 59 helyből 42, míg a felsőházi szerepű Törvényhozó Tanácsban a 36 helyből 18 tartozott Perth metropoliszi területéhez. Perth továbbá 9 önálló, valamint három, jelentős részben a városhoz tartozó – Canning, Pearce és Brand választókerületek ugyanis a metropoliszon kívül eső területekre is kiterjednek – hellyel rendelkezik a szövetségi Képviselőházban. A metropolisz területe több mint 30 helyi önkormányzati testület között oszlik meg, ideértve a Perth központi üzleti negyedét igazgató "City of Perth" önkormányzatot is.
Az állam legmagasabb szintű bírósága, a Legfelsőbb Bíróság szintén Perth-ben található, az állami szintű Kerületi és Családügyi Bírósággal együtt.. Az alsó szintű rendőrbírói hivatal a metropoliszon belül hat helyen működik. Az Ausztrál Szövetségi Bíróság és a szövetségi szintű rendőrbírói hivatalok a perth-i Victoria Avenue-n található Nemzetközösségi Bíróságok épületét foglalják el, ahol ezen kívül évente ülésezik Ausztrália Legfelsőbb Bírósága is.
A perth-i metropolisz területére vonatkozóan 1963. óta van érvényben a "Metropolitan Region Scheme" elnevezésű, jogszabályokban előírt területrendezési terv.
Népességének, valamint az üzleti világban és kormányzati területen betöltött, igazgatási központ szerepének köszönhetően Perth annak ellenére a nyugat-ausztrál gazdaság súlypontja, hogy egyébként a fő bányászati, olajipari és mezőgazdasági, elsősorban exportra termelő ágazatok az államon belül helyileg máshol működnek. Perth állami szintű fővárosi rangja, gazdasági bázisa és a népesség mérete egyúttal fejlődési lehetőséget kínál számos más, a helyi és egyéb, diverzifikáltabb piacok felé tekintő vállalkozás számára.
Perth gazdaságának fejlődése az 1950-es évektől kezdve a szolgáltatási szektor erősödése irányában mutat. Habár a nyújtott szolgáltatások jelentős része a nyersanyag- és erőforrás-kitermelő iparággal, valamint – bár csökkenő mértékben – a mezőgazdasággal függ össze, a Perth-ben élők többségét egyik szektor sem érinti; a népesség munkáját tekintve jellemzően a többi perth-i lakosnak nyújt szolgáltatásokat.
Perth viszonylagos földrajzi elszigeteltségének köszönhetően soha nem rendelkezett számottevő ipari termelő tevékenységek kialakulásához szükséges feltételekkel; a város termelőipara a helyi népesség, valamint a bányászat, mezőgazdaság és egyes szakosodott területek – mint az utóbbi időkben a vízi járművek gyártása és karbantartása – közvetlen szükségleteit elégíti ki. Mindig is olcsóbb volt a szükséges iparcikkeket a keleti államokból vagy a tengerentúlról importálni.
Perth gazdaságföldrajzát az ipari foglalkoztatás alakította. A második világháborút követően Perth külvárosi területei a gépkocsik tömeges elterjedésével párhuzamosan erőteljesen növekedni kezdtek. A munkaerő decentralizációja és a közlekedés fejlődése utat nyitott a kisebb méretű gyártó létesítmények működésének a külső városrészekben. Több vállalat a külvárosokban – ahol ráadásul parkolási, megközelítési nehézségekkel, dugókkal sem igen kellett számolni – viszonylag olcsón elérhető földterületeket kihasználva tágas, egyszintes üzemeket épített. „A gyártó vállalkozások erős kötődése a lehetőleg központi és/vagy vasút melletti működési helyekhez sokat lazult.”
A háború után jelentek meg az olyan ipartelepek, mint Kwinana, Welshpool és Kewdale, melyek aztán hozzájárultak a folyótól délre letelepedett gyártási tevékenységekhez. Kwinana iparterület kialakulását nagyban segítette a Perth-t Ausztrália keleti részeivel összekötő vasút nyomtávjának szabványosítása. Az 1950-es évek óta ez utóbbi ipari térségre a nehézipar túlsúlya a jellemző, olajfinomító létesítménnyel, nagyolvasztós acélhengerművel, timföldfinomítóval, erőművel és nikkelfinomítóval. A szintén a vasút egységesítésével összefüggő fejlesztésre 1968-ban került sor, amikor a Welshpool iparterület szomszédságában megépült a perth-i rendező-pályaudvarokat felváltó Kewdale teherszállítási terminál.
A második világháborút követő, nagyléptékű népességnövekedés nyomán nem csak a termelőtevékenységekben emelkedett a foglalkoztatás, hanem a kis- és nagykereskedelemben, továbbá üzleti szolgáltatások területén, az egészségügyben, oktatásban, közösségi és személyi szolgáltatásokban, a közigazgatásban is. Egyre nagyobb mértékben ezek azok a perth-i metropolisz környezetében koncentrálódott szolgáltatási ágazatok, melyek a munkahelyek jó részét teremtik.
Perthnek nemzetközi repülőtere van, mely a hazai helyközi közlekedést is bonyolítja.
A városi forgalmat autóbuszok, vonatok és kompok szolgálják. Az Indian Pacific vasút köti össze Perth városát Adelaide és Sydney városaival. A város teherpályaudvara 15 km-re délkeletre fekszik. A város kikötője a 19 km-re délnyugatra fekvő Fremantle a Swan folyó torkolatánál.

1986 a tudományban és a technikában.

1985 a tudományban és a technikában.

Agyidóc () község Szlovákiában, az Eperjesi kerület Homonnai járásában. 2011-ben 212 lakosából 200 szlovák volt.
Homonnától 16 km-re északkeletre, az Udava jobb partján fekszik.
A települést soltész általi betelepítéssel alapították valószínűleg a 15. században a homonnai uradalom területén. Első írásos említése 1543-ból származik. Birtokosai a Drugethek voltak. 1600-ban a soltész házán kívül 6 jobbágyháza volt. Lakói főként földművelésből éltek. 1715-ben 8, 1720-ban 6 adózó háztartása volt. 1828-ban 31 házában 231 lakos élt. A 19. század második felében kolera pusztított, melyben 24 lakos hunyt el.
Vályi András szerint "AGYIDOTZ. Tót falu Zemplén Vármegyében, lakosai katolikusok, fekszik Felső Körtvéllyesnek szomszédságában. Határja közép termékenységű, ’s ha trágyáztatik, minden féle gabonát terem, fája épűletre elég, réttye, ’s legelőle meglehetős, itatója alkalmatos, piatzozása Homonnán, de mivel földgye soványos, második Osztálybéli."
Fényes Elek szerint "Agyidócz, tót falu, Zemplén vgyében, Szinnához 1 mfdnyire; 126 r., 80 g. kath., 11 zsidó lak., 802 h. szántófölddel, hegyes, sovány határral. F. u. gr. Csáky. Ut. post. Nagy-Mihály."
Zemplén vármegye monográfiájában "Agyidócz, tót kisközség 50 házzal és 338 gör.-kath. vallású lakossal. E község 1598-ban a homonnai uradalomhoz tartozott s Homonnai Borbála, István és György voltak az urai. Némelyek szerint valami Aegidius, vagyis Egyed nevű ember volna alapítója, a ki itt állítólag az erdőt kiírtotta és a község alapját megvetette. A XVII. században Drugeth György Adjudócz néven a homonnai jezsuitáknak adományozza. Később a Csákyaké lett s a mult század első felében gróf Csáky Antal volt az ura, míg most gróf Andrássy Géza a birtokosa. 1873-ban kolera pusztított a községben. Postája és vasúti állomása Udva, távíró-állomása pedig Homonna."
1910-ben 300, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 233 lakosából 219 szlovák volt.
Szent Cirill és Metód tiszteletére szentelt római katolikus temploma.


Mi legyen az "invert selection" frappáns, magyaros, mindenki számára azonnal magától értetődő fordítása?
A Friss változtatások lapon látszik pl. 
--   2005. július 5., 19:26 (CEST)
Kijelölés megfordítása? -- 2005. július 5., 19:32 (CEST)
inverz kijelölés 
-- 2005. december 23., 12:23 (CET)
itt Allmessages, List of Wikimedia Wikis, Wikimedia board of Trustees election. 2005. július 5., 19:38 (CEST)
Sziasztok! Elsősorban a profikat kérdezem, mert még mindig nem nagyon vagyok tisztába azzal, hogy mit szabad és mit nem. Tehát: lehet a külső hivatkozások közé újságcikkeket tenni (pl. National Geographic oldal, Dunántúli Napló - Baranya megye települései esetében - régi cikkei stb.)? A válaszokat előre is köszönöm! 2005. július 5., 20:14 (CEST)
Köszönöm a segítséget! 2005. július 5., 20:43 (CEST)
Vártam, hogy majd reagálnak rá, hogy hülyeséget írtam vagy nem. Filoma megkérdezte tőlem, tudnák-e példát mutatni. Rájöttem, hogy talán csak én használok benne irodalmat is, de nekem ez így tűnik logikusnak, ezeket pl én követtem el: részecskefizika és relativitáselmélet. Az angol external links-t ír (tehát csak weboldal, nem szakkönyv). A forrás könyvek a Forrás fejezetbe mennek (), de a csak-link logikával nem értem hogy hova kerül az az irodalom, amely nem forrás, csak hasznos kiegészítő.
-- 2005. július 8., 13:01 (CEST)
Az irodalmat én Irodalom címszó alá szoktam írni. (cseles, nem? :-) Az újságcikkeket (hacsak nem kifejezetten irodalom az is) talán Kapcsolódó olvasnivaló alá tenném. De a wikik egyik fő szabálya, hogy nincsenek szabályok, tehát mindenki csinálja úgy, ahogy jólesik. -- 2005. július 8., 13:11 (CEST)
Szerintem simán mehetnek nem webcímek is a külső hivatkozásokba. De: én speciel azért javítom mindig a linkek szakaszcímet hivatkozásokra, mert az előbbi nem magyar szó. (Helyesebben az, de nem ebben az értelemben. A „külső linkek” szó szerint véve valami egészen érdekes fogalom magyarul... :-) -- 2005. július 8., 17:26 (CEST)
Ajánlom mindenkinek az én módszeremet: 2005. július 8., 18:10 (CEST)
Mindenkinek nagyon köszönöm a jótanácsokat! Megnéztem a "mintákat", azaz az általatok készített oldalakat és nagyon-nagyon jók. Gratulálok mindannyiatoknak! Remélem hamarosan nekem is így fog menni a cikkírás. :-) 2005. július 8., 21:10 (CEST)
Mitől lett csonk a Szpilmann szócikkem? Azért érdekel mert még az angolfordítás után hozzáírtam. Mikor válik teljessé? Mit kell tennem?
Az angoloknál is csonknak volt jelölve, csak azt fordítottam le. Ha úgy érzed, a fontos dolgok benne vannak, nyugodtan töröld a -ot a végéről. -- 2005. július 7., 20:32 (CEST)
Elolvastam a szerb Horthy szócikket. Jellemzően a kilencvenes évek szerb történetírásának (ha ezt a valamit annak lehet nevezni)hihetetlenül soviniszta, gyűlöletszító stílusában íródott. Amit bizonyít a forrásmű is: Dokumenti iz istorije Jugoslavije, Beograd, 1996. Majd még utána nézek, ki lehet az írója. Az állítólag Horthyról szóló cikk, azon kívül hogy megemlíti Horthy tisztségeit, és hogy a Monarchia idején tiszt volt, tulajdonképpen a magyar csapatok délvidéki bevonulásáról és a razziáról szól. Tökéletesen egyoldalú és gyűlöletet ébresztő stílusban íródott. A magyar honvédek vérszomjas kivégzőgépek, akik attól érezték jól magukat, ha ártatlan szerbeket ölhettek halomra, különös kegyetlenséggel kínozva és irtva a csupán hazaszerető szerb lakosságot, gyermekeket az anyjuk előtt kivégző vadállatok, akik a történelem legbarbárabb cselekedetét hajtották végre. És ez csak néhány szó az oldalakon át hasonló hévvel ecsetelt magyar kegyetlenségekről, az itteni magyarság bűneiről, akik a megszállók kiszolgálói és a legnagyobb bűnrészesek voltak.
Óriási szégyen, hogy egy ennyire sovén, hamisításoktól, mellébeszélésektől, féligazságoktól hemzsegő szöveg megjelenhet könyv formájában, de lehet hogy még rosszabb hogy ez itt is olvasható. Valamit tenni kéne.-- 2005. július 8., 01:13 (CEST)
Én nem tudok szerbül, de láttam már régebben is az ominózus cikket. Feltűnt, hogy csupa tömegsíros képet lehetett látni. De ez már régi probléma, és elég volt az angol wikipédiában rendet tenni ez ügyben... A szerbekkel is kéne foglalkozni, de egyelőre még nem nagyon volt jelentkező.-- 2005. október 15., 21:19 (CEST)
Szevasztok. Megint itt legyeskedem.
Van egy ötletem ami már nálam évek óta bevált. Bedobnám a közösbe, várom a véleményeket.
Statisztika
Főbb nyelvű (50.000 feletti) szócikkek száma - magyar fordítás száma - %
Magyar nyelvű saját szócikkek száma (évekre, hónapokra bontva)
Lehetne egy fal ahol ezek a statok kint vannak.
Lehetne látni, hogy na milyen jók vagyunk és motiválhatnánk vele másokat is a közös munkára.
egy ötlet a települések projekthez - jó pár magyar település földrajzi koordinátái megtalálhatók itt: http://www.unece.org/cefact/locode/hu.htm
Van nekünk ilyenünk? -- 2005. július 8., 19:33 (CEST)
Bocs, már megvan. Ez egy ilyen RTFM kérdés volt. -- 2005. július 8., 19:39 (CEST)
Megvan a 13000. szócikk. Hogyan lehet megnézni, melyik volt az? -- 2005. július 10., 13:28 (CEST)
Köszi. Heti ötszáz új cikk, nem rossz. Előre a napi százért! :-) -- 2005. július 10., 13:35 (CEST)
Ezeket is rendezni kellene:
Félő, hogy itt is jelentősen megszaporodnak majd a különféle sablonok, mint a településeknél. Javaslom, hogy vegyük át az angolok kissé bonyolultabb, de sokkal rugalmasabb sablonjait. Persze lehet magyar nevük, de ahhoz sem ragaszkodom, mert a fordítás úgy egyszerűbb. Szerintem most rémálom egy táblázat fordítása. Példa az angol sablon használatára: . -- 2005. július 15., 13:15 (CEST)
Lásd a kettővel feljebbi kérdést. Minden megvan, egy-az-egyben átmásolod az angolból a kódot, és működik. (Egy leírás viszont nem ártana hozzá.) -- 2005. július 15., 13:21 (CEST)
Aha, előbb kipróbálhattam volna :-( Mostmár használtam a rénszarvasnál. Így átvenni táblázatot egy álom :-) Szerintem előbb utóbb egy Biológia műhelyre is szükség lesz, szerintem ezt inkább ott, mint a oldalon kellene leírni.
Végig kéne gondolni, hogy a latin vagy a magyar elnevezéseket használjuk-e (animalia, mammalia vagy állatok, emlősök...), de ezt inkább biológusokra bíznám.
Az eredeti sablonokban Ország, törzs, osztály van: itt is dönteni kellene magyarul írjuk-e (ekkor csak a sablonokat kell módosítani).
Mi lenne, ha az alábbi forma lenne?
Törzs: Angiospermatophyta/Zárvatermők
Bárki hamar elkészíthetné a fordítást a táblázatsablonok átmásolásával, de idővel kiegészíthető lenne a megfelelő magyar névvel. A rénszarvasnál próbáltam megcsinálni. Az hogy melyiken van a link, még nem mérvadó. Gondolom a magyarhoz kellene. -- 2005. július 18., 14:43 (CEST)
Amúgy is szerintem a műhelyhez tartozó, és máshol nem használható sablonokat át kellene a műhelyhez rakni. (Ez részben felszólítás magamnak, részben véleményvárás.) Amúgy ha jól látom a paraméteres sablonok nagy része is a "Nagy Sablonoldalon" szerepel, pedig van neki külön oldal. Kell a külön oldal? -- 2005. július 15., 13:39 (CEST)
Ebben a formában szerintem nem kell, a sablonokat téma és nem paraméterezhetőség szerint kéne csoportosítani. -- 2005. július 15., 14:17 (CEST)
Egy katalán felhasználó reklamált az Antonio Gaudí lapon, hogy a szócikket át kellene mozgatni az "Antoni Gaudí" címre, tekintve, hogy a név spanyol verzióját maga a művész is utálta volna (lévén katalán nacionalista). Viszont Magyarországon a "spanyol" változat elterjedtebb, és a szócikkek is így hivatkoznak rá, ezért én magam nem akartam átmozgatni, de ha valaki más úgy gondolja, hogy a magyar Wikipédiának érdemes figyelembe venni a katalánok nemzeti büszkeségét, stb., akkor tegye. -- 2005. július 17., 13:33 (CEST)
Áttettem, már az angol, német, francia, orosz stb. wikipédiákban is így szerepel. A gugli pedig megtalálja így is, hiszen az első mondatban megjelenik a művész mifelénk elterjedt neve. – 2005. július 17., 23:24 (CEST)
Szerintetek nem kéne az új (és egyébként remek) tematikus csonk-sablonokat egy kicsit visszafogottabbra venni? Mondjuk valami ilyesmire, de akár még a keret is elhagyható (a cikkek háttere fehér, de a középre rendezés és a kis kép miatt így is eléggé elválik a szövegtől):
-- 2005. július 17., 16:19 (CEST)
Lehet kisebb, de pont az lenne a lényegük, hogy feltűnően jelezzék, ezt a cikket még távolról sem érezzük kereknek és sok minden még említésszinten is hiányzik belőle (bár mi sokkal szigorúbban kezeljük ezt, mint az enwikin, nálunk egy csomó olyan ciken is fenn van, amin náluk már rég nem lenne) De a nem feltűnő csonk felirat sokszor véletlenül is fennmarad, ezért nem tartom jó ötletnek a "semlegesítést". -- 2005. július 18., 15:02 (CEST)
Szeretném az ezzel a témával kapcsolatos cikk egy mondatát korrigálni.
"A vízkeresztség eredményezi a bűnök eltörlését, az óember megfeszítését és eltemetését..." 
A Biblia alapján a vízkeresztség csak jelképezi a bűnök eltörlését, nem pedig eltörli. pl. Máté ev. 28, 19-20 A megtérés összekapcsolódik a bűnbocsánattal és utána jön ennek megerősítéseként, jelképeként a bemerítés. 
Tisztelettel: Szerdi Szilárd
Kedves Szilárd,
a legegyszerűbben úgy korrigálhatod, ha a szócikkben a "szerkeszt" feliratra kattintasz az oldal tetején, és átírod pontosabbra a szöveget. (lásd még: )
-- 2005. július 18., 22:19 (CEST)
Ez nem felekezet véleménye, hanem ez egy keresztény álláspont. HA elég sokáig lettél volna keresztény, nem csupán római katolikus, értenéd, miről beszélt a hozzászóló. A bibliát nevezte meg forrásként, ami a római katolikusok, mint legrégebbi keresztények alapműve. 
A Speciális lapok e menüpontját a developerek nem tudnák fordítani (mert ha jól látom, Mediawiki üzenet nem tartozik hozzá). Ugyanez: Board of Trustees election Wikimedia Board of Trustees election 2005. július 22., 10:11 (CEST)
Ez a funkció egy extension, jelenleg tényleg beégetett a szöveg. Le kellene cserélni wfMsg()-re a szövegeket. Ha gondolod, írj egy bug reportot a Bugzillába, ha nem, majd írok én később. – 2005. július 22., 14:09 (CEST)
A oldalán is nem lehetne-e átjavítani a "Naplófájlok" feliratot "Rendszernaplók"-ra? 2005. július 25., 00:10 (CEST)
Keresek valakit, aki szívesen rakna az EU-s cikkekbe képeket. Nekem sajnos elég rossz net-elérésem van, ezért nincs időm képekkel foglalkozni. A felhasználói lapomon felsoroltam a cikkeket, főként angolból fordítottam, ott vannak képek is, ezeket lenne a legegyszerűbb áthozni, pl. az Európai Parlamentről. A cikkekben jól mutatnának a képek, és akinek gyors nete van, az gyorsan meg tudja csinálni. Előre is köszönöm a segítséget! -- 2005. július 30., 14:28 (CEST)
Informatikusok, hátha tudtok segíteni egy újabb magyar terminológiai kérdésben:
. Köszi,   2005. augusztus 5., 00:13 (CEST)
Nem-e lehetne-e ezeket inkább magyarul?
--   2005. augusztus 6., 09:33 (CEST)
Jelenleg az angol taxobox "egy az egyben" átmásolható. Ha ezt lefordítjuk, akkor "mindent" át kell írni minden egyes esetben. Persze úgy magyarul lesz. Csak tudjuk az előnyöket - hátrányokat, azért említem. -- 2005. augusztus 7., 21:39 (CEST)
Redirekttel meg lehetne oldani. -- 2005. augusztus 7., 22:59 (CEST)
Tisztelt Társaság!
Könyörgöm, árulja el nekem valaki, hogy hogyan tudok a ~~~~-mhez hozzárendelni a username-en kívül a vitalapot, meg egyebeket és hogyan tudom formázni???
Köszike! - 2005. augusztus 8., 15:09 (CEST)
Beállításaim fül fent. A beceneved (aláírásokhoz): Nekem ez van ott "Árpi (Harp)]] [[User_vita:Harp|✎" (az idézőjelen belüli rész). Remélem magadra tudod formálni. -- [[User:Harp|Árpi (Harp)]] [[User_vita:Harp|✎]] 2005. augusztus 25., 13:21 (CEST)
A [[Római katolikus Egyház]] szócikk még mindig számtalalan pontban sérti a wikipédia általános szerkesztéseinek az előírásait és érthetetlen, hogy ez ügyben egyes adminisztrátorok és szerkesztők miért nem lépnek fel SOS gyorsasággal, mint ahogyan máskor szoktak.Részleteket lásd az adott szócikk vitalapján. Mivel az adott dologban eléggé régen nem történt semmi intézkedés, több helyen is jeleztem, az egyik adminisztrátor jelzésének megfelelően.--[[User:IGe|Szabadítsuk fel a Wikit!]] 2005. augusztus 10., 18:58 (CEST)
Az angol wikiben egy csomó helyen (pl. Armstrong, E. Fitzgerald, J. Joplin, Blues) zenei példák (általában 30 mp) is szerepelnek. Lehet-e nálunk ilyet működtetni, és hogyan? [[User:OsvátA|OsvátA.]] 2005. augusztus 15., 09:48 (CEST)
Válasz a [[User vita:OsvátA|vitalapodon]]. --[[User:Dhanak|DHanak]] [[User vita:dhanak|:-V]] 2005. augusztus 15., 19:37 (CEST)
Igen, minden áron való p-doxos hitvédelem folyik itt!!! Az Ige nevű p-doxos hitkomisszár folyamatos jelleggel eltávolítja a róla szóló kritikákat. Mert csak neki szabad kritizálni, de ha őt kritizálják, azt destruktív módon törli. Ez ellen a kettős mérce ellen úgy érzem, fel kell vennem a harcot, és mindenki mást is kérek erre. Nem szabad, hogy a "van rajta sapka" elve alapján egyes hitkomisszárok magánhonlappá változtathassák a Wikipédiát, a szabad lexikont, amelyen jelenleg a szabad kritikai szellem nem tud érvényesülni. Szabadítsuk fel a Wikit! [[User:Gubbubu|Szabadítsuk fel a Wikit a hitkomisszári IGa alól!]]
Sziasztok!
Beleolvasgattam a copyrightról szóló részbe, és hátrahőköltem,
hogy mi mindent nem szabad szó szerint idézni. A kérdésem viszont az 
volna, hogy a kb. 100 évnél frissebb források alapján én írhatok-e 
cikket, vagy a szerzői jogvédelem alá eső könyvek, cikkek, stb. 
szabadon sem idézhetők, sőt talán forrásként sem felhasználhatók?
Baleset miatti szünet után újból itt vagyok félgőzzel és rögtön van egy kérdésem.
Fordítok egy Timeline of ... című szócikket angolból ([[User:Harp/Rfiz idővonal|Kvantummechanika, ... részecskefizika idővonala]]). Szerintetek nem túl idegen az idővonal elnevezés a magyarban? 
Nekem jobban tetszik a ... története évszámokban, csak ez pl az univerzumnál inkább évmilliárdokban lenne. Szóval maradjunk az idővonalnál? Meggyőzhető vagyok. -- [[User:Harp|Árpi (Harp)]] [[User_vita:Harp|✎]] 2005. augusztus 25., 13:31 (CEST)
A Google szerint ritka, de nem teljesen ismeretlen (pl. ).--[[User:Tgr|TG]][[User vita:Tgr|®]] 2005. augusztus 25., 13:43 (CEST)
Tiszteletem mindenkinek! Ha marad energiánk egy kis konstruktív munkára a magyar szokás szerint történő anyázás és egymás fúrása mellett, szívesen befektetnék itt-ott egy kis energiát.
Tegnapi regisztrációm után el is kezdtem egy irtóra fontos kérdéssel: Az eper szó magyarázatával. Hamar rájöttem azonban, hogy tapasztaltabb Wikipédia szerkesztők tanácsára szorulok. Hogyan oldanátok meg, hogy mind az eper, mind a szeder szót több értelemben is használják különböző területeken, így egyértelműsítésre van szükség, ámde mi legyen a neve azoknak a cikkeknek, amik ténylegesen a három növényről szólnak? A földieper, faeper, futószeder egyértelmű, de nem elterjedt nevek ezekre a fránya zöldekre.
Első próbálkozásomat elmentettem a [[User:Wigy|Lapomra]], ha gondoljátok, a vitalapomon is folytathatjuk a megbeszélést. Előre is köszönöm a konstruktív javaslatokat.
[[User:Wigy|Wigy]] 2005. augusztus 26., 23:28 (CEST)
Szerintem az eper is egyértelmű, nézd csak meg egy piacon. A cikk első pár mondatában el lehet oszlatni az esetleges félreértéseket. (A legegyértelműbb persze a latin nevek használata lenne, de azt hiszem, a biológus kollégák épp nyaralnak...) --[[User:Tgr|TG]][[User vita:Tgr|®]] 2005. augusztus 26., 23:34 (CEST)
A „Hochungarisch” az epret az angol strawberry-re használja, azonban ha nem csak a média pesti nyelvezetét nézzük, van, ahol az eper szóról egyértelműen a faeper jut eszébe az embereknek, hiszen a földieper az a szamóca. Ha jól emlékszem, a nyugati területen találkoztam ilyen emberrel, de sajnos régi az emlék.
[[User:Wigy|Wigy]] 2005. augusztus 26., 23:44 (CEST)
Hogy a földieper mit jelent, arra nem esküdnék meg, de az eper így önmagában általában az epret jelenti :-) Három különböző helyen is laktam Nyugat-Magyarországon, és még nem hallottam másképp. Szóval szerintem nem annyira gyakori a másfajta szóhasználat, hogy emiatt variálni kéne a cikkek elnevezésével. --[[User:Tgr|TG]][[User vita:Tgr|®]] 2005. augusztus 26., 23:54 (CEST)
Én csak annyit tudnék hozzátenni, hogy az eperfa elnevezés éppen a keleti olszágrészben divat (talán a Duna vonalától, Arany: Családi kör), nyugaton (nálunk) inkább szederfa. De a szeder egyértelműen itt is a bokrot jelenti önmagában, szerintem azt nem kell egyértelműsíteni. Szerintem ha nem egyértelmű, az eper első sorában lehetne ilyen utalás:
A szamóca nálunk (Szfvár) szerintem inkább az erdei vad változatot jelenti. Jó munkát! -- [[User:Harp|Árpi (Harp)]] [[User_vita:Harp|✎]] 2005. augusztus 29., 12:00 (CEST)
Utánanéztem két növényhatározóban (a címüket sajnos elfelejtettem felírni), a fát mindkettőben eperfának nevezik. A földieper az egyikben epret, a másikban szamócát jelent, ezt tehát tényleg egyértelműsíteni kéne. Az [[eper]], [[szeder]], [[eperfa]]/[[szederfa]] elnevezéseket azonban továbbra is teljesen egyértelműnek érzem. --[[User:Tgr|TG]][[User vita:Tgr|®]] 2005. augusztus 30., 17:30 (CEST)
variációk egy témára:
--[[User:Csörföly D|Csörföly D]] 2005. szeptember 7., 17:06 (CEST)
Nem csak te nem :) De ez valami központi beállítás, mert az összes többi Wikipedia is ugyan ilyen "hibásan" hozza az átlagos nézettséget. -- [[User:Serinde|Serinde]] 2005. szeptember 2., 10:00 (CEST)
Tudja valaki a hivatalos magyar megnevezését? --[[User:Tgr|TG]][[User vita:Tgr|®]] 2005. szeptember 3., 21:02 (CEST)
Szia! Én nem tudok angolul, de az Amerikai Egyesült Államok tengerentúli területeihez tartoznak a következők:
A [[Csendes-óceán]] középső részén, [[Hawaii]]tól délre találhatóak ([[Baker-sziget]] 1,4 km², [[Howland-sziget]] 1,6 km², [[Jarvis-sziget]] 7,7 km², [[Palmyra-atoll]] 6 km², [[Johnston-atoll]] 2,6 km², [[Kingman-zátony]] 1 km²).
A [[Midway-szigetek]] 1867 óta tartozik az [[Amerikai Egyesült Államok]]hoz és amúgy természetvédelmi terület. A [[Navassa-sziget]] lakatlan. A [[Wake-sziget]]en pedig az amerikai légierő támaszpontja üzemel, de ez "necces" infó, mert a Marshall-szigeteki Köztársaság rendszeresen pályázik a területre. :-)
Remélem tudtam segíteni! [[User:Filoma|Filoma]] 2005. szeptember 5., 23:13 (CEST)
Tudtál, köszi. Az [[Amerikai Csendes-óceáni szigetek]] hivatalos név? Csak azért kérdezem, mert a Navassa-sziget nem a Csendes-óceánon van. --[[User:Tgr|TG]][[User vita:Tgr|®]] 2005. szeptember 6., 00:44 (CEST)
Hol talälom?
Köszönöm!
A kérdésem arra vonatkozik, ha egy cikkhez képeket keresek, akkor szabadon felhasználhatok a Wikipédia más nyelvű kiadásainak képeiből? Pl. ha a cikkem angol verziójából letöltök képet, azt minden további nélkül betehetem a saját cikkembe? Ha igen, fel kell tüntetnem a forrást?
Szövegek, idézetek esetén is ugyanez a helyzet?
Az angol wikiben vannak olyan sablonok, amiknek a neve az ország 3 betűs rövidítése, a tartalma pedig az ország neve és rövidítése. Nagyon jól használható például országlistákhoz. Nekünk kell ilyen? Ha igen, akkor ki segít nekem megcsinálni? --[[User:nagytibi|nagytibi ]] [[User vita:nagytibi|"üzen"]] [[Speciális:Contributions/nagytibi|"?"]] 2005. szeptember 6., 21:01 (CEST)
A kódok listája megvan [[User:Tgr/ISO fordítás/ISO 3166-1|itt]] (már ha az említett hárombetűs kód az ISO 3166-1 alpha-3). Talán valahogy automatikusan is le lehetne gyártani belőle... --[[User:Tgr|TG]][[User vita:Tgr|®]] 2005. szeptember 6., 23:42 (CEST)
Szevasztok! Kérdésem a következő: Adott egy több száz éves (tehát készítőjének szerzői joga már lejárt) freskó. Ha az erről készült fényképet egy kiadványból beszkennelem és felteszem a Wikire, akkor sértem a fénykép készítőjének (vagy a kiadónak) a szerzői jogait vagy nem? Általánosabban, igaz-e, hogy egy régi (lejárt szerzői jogú) műalkotásról készült fényképre csak akkor keletkezik szerzői jog, ha a műalkotásnak van térbeli kiterjedése (pl. szobor…stb.)? A kérdést azért tartom fontosnak, mert a képek nagymértékben emelik a Wikipédia színvonalát, ezért ezek szaporítására minden törvényes lehetőséget ki kell használni. Köszönöm. [[User:Csanády|Csanády]] 2005. szeptember 8., 10:33 (CEST)
A [[kiwi (gyümölcs)]] átirányít a [[kivi (gyümölcs)]]-re, ami a [[wiki (gyümölcs)]]-re, az pedig tovább a [[weiki]]re, ami pedig a [[kopasz kivi]]re visz. A [[vita:kopasz kivi|kopasz kivi vitalapja]] pedig visszavisz [[Vita:Kivi (gyümölcs)|a kivi vitalapjára]]. Kíváncsi lennék, ezt hogyan sikerült összehozni? :-) --[[User:Tgr|TG]][[User vita:Tgr|®]] 2005. szeptember 8., 21:22 (CEST)
Ezt már én is megpróbáltam rendbehozni, de ahogy elkezdtem bogozni, mit hová is kellene átmozgatnom elakadtam, hasonló okok miatt :) Azt hiszem, hogy KeFe tévedésből hozta létre a Wiki (gyümölcs)öt; rosszul emlékezett a nevére. tehát az lenne az első, amit törölni kellene. A többire tippem sincs, mi a hivatalos neve? -- [[User:Serinde|Serinde]] 2005. szeptember 8., 21:26 (CEST)
Ha írtál egy cikket, vagy akár csak figyelsz egyet, van bármilyen módszer arra, hogy megtudd, hányan olvasták eddig?
És van olyan módszer, amivel nem csak a 100 leglátogatottabbat nézheted meg, hanem azt konkrétan, amelyikre kíváncsi vagy?
A Wikipédia anyagai (szövegek, képek) szabadon felhasználhatók egy ember saját honlapján, vagy az már nem használható fel szabadon a továbbiakban, és ezért tilos Wikipédiából vett anyagokat felhasználni rajta? Vagy kell ilyenkor nyilatkozatot tenni, hogy a magánhonlapról is mindenki átveheti és tovább írhatja ezeket a dolgokat? Fel kell tüntetni, hogy az adott anyag forrása mi?
Hogyan kell új alkategóriát létrehozni? Elolvastam az erről írt tájékoztatót, de nem értek hozzá, valaki leírná egy példán keresztül, hogy konkrétan, szó szerint mit kell beírni az adott szócikkbe? Köszi szépen.
Nyiss meg szerkesztésre egy már létező kategóriát, akkor látni fogod, abba mi van beírva. Egyébként ugyan úgy hozzuk létre, mint a szócikkeket, csak "Kategória:" résznek szerepelnie kell a név előtt.ebben az esetben, ha beírod a keresőbe és elindítod szerkesztésre, akkor mág bármilyen szöveg beírása nélkül is létrejön a kategória. Persze ez nem szerencsés, illik kereni neki valamilyen felsőbb kategóriát, pl. [[:Kategória:Személyek]], [[:Kategória:Kultúra]], [[:Kategória:Tudomány]], esetleg ezek bármely szintű alkategóriája, ha az pontosabban jelöli az általad létrehozni kívánt felettes szintjét.
Fontos: mielőtt bármelyiket elkészíted, írd be a [[Wikipédia:Kategóriajavaslatok]] oldalra és hagyj időt a véleményezésre, hátha van valakinek ellenvetése, jobb ötlete, esetleg felhívják rá a figyelmedet, hogy ez már létezik is valamilyen hasonló néven.
Rövid leírás (ha van a kategória tárgyát leíró cikk, akkor legyen benne link arra), főkategória (több is lehet), iw-link (ha tudod). Pl. a szentek kategóriája (gondolom, arról van szó) valahogy így nézhet ki (a linkeket csak találomra írtam):
De egy-két napot még várj vele, hadd szóljanak hozzá mások is a javaslathoz. --[[User:Tgr|TG]][[User vita:Tgr|®]] 2005. szeptember 10., 11:57 (CEST)
Az angol Wikiben a [[Comunleng nyelv]]ről szóló szócikk két szavazást is tartotta. [[:en:Wikipedia:Votes for deletion/Comunleng|Az elsőben]] többen [[Wikipédia:Nem saját kutatómunka |saját kutatómunkának]] minősítették, de nem volt egyhangú a döntés, a [[:en:Wikipedia:Votes for deletion/Comunleng 2|másodikban]] ezen kívül az önreklámozás ténye is felmerült (irányelveink erről bővebben a [[Wikipédia:Mi nem való a Wikipédiába#Mire nem valók a Wikipédia-szócikkek]] 11. és 19. pontjában írnak). Most akkor ezt is tegyük fel szavazásra? 
Ez csak felhívás, a véleményeket kérem a [[Vita:Comunleng nyelv|szócikk vitalapjára]] írni és az egyeztetést ott lefolytatni. -- [[User:Serinde|Serinde]] 2005. szeptember 10., 12:19 (CEST)
Tanácsot szeretnék kérni, hogyan kell fordítani a "<településnév> University" alakokat, pl. Princeton University, Stanford University: Princeton Egyetem vagy Princetoni Egyetem? A Google az előbbire adott több találatot, de gondolom megkérdezem, mielőtt az átirányításokat megcsinálnám. (A "University of <településnév>" gondolom egyértelműen -i-s alakú a magyarban: Oxfordi Egyetem) -- [[User:Harp|Árpi (Harp)]] [[User_vita:Harp|✎]] 2005. szeptember 14., 10:56 (CEST)
Én is az előbbit tartanám jónak, de nem tudom, mond-e erről valamit az MHSz. --[[User:Dhanak|DHanak]] [[User vita:dhanak|:-V]] 2005. szeptember 14., 17:06 (CEST)
"(átvittem a szanszkrit nyelv [[vita:szanszkrit nyelv|vitalapjára]] --[[User:Tgr|TG]][[User vita:Tgr|®]] 2005. szeptember 14., 13:46 (CEST))"
Csak annyit, hogy én unalmamban lefordítottam a Tiramisu szócikk elejét angolból, erre köszönet helyett le lettem b...va, hogy a lényeget (történet) miért nem fordítottam le. Nos, tisztelettel, fordítsa le aki szerint az a lényeg.
Üdv és a soha viszont nem látásra. [[User:Trixie]]
Valami bvaj van a keretjobb div-classal. [[User:Gubbubu|userlapomon]] eddig békésen egymás mellett élt a Tartalomjegyzék és csodálatos mottóm; most pedig egyik a másik fölébe kerekedett. Vélhetően összefüggésben van a MediaWiki béformula_1ázással, de nem értek hozzá. Megnézi valaki? Egyébként épp most érkezett meg a Bugzilla Report jelszavam; jelentsem ott is? [[User:Gubbubu|Gubb]][[User_vita:Gubbubu| ✍]] 2005. szeptember 18., 14:43 (CEST)
Időnként elmegy a MediaWiki névtér, amiatt lehet. Átmeneti probléma, a bugzillát nem érdemes ilyesmivel terhelni; majd szólok az opoknak IRC-en, ha állandósul. --[[User:Tgr|T]][[User vita:Tgr|gr]] 2005. szeptember 18., 15:36 (CEST)
OK, a szerverleállás után megjavult. ld. még : "Bárcsak minden ilyen flottul menne" ([[Woody Allen]]). [[User:Gubbubu|Gubb]][[User_vita:Gubbubu| ✍]]
A cache-elt [[Speciális:SpecialPages|Speciális lapok]] mikor frissülnek??? - [[User:Gaja|Gaja]] [[User vita:Gaja|✉]] 2005. szeptember 20., 16:28 (CEST)
Már egy ideje figyelem, hogy többen mekkora ellenérzéssel viseltetnek az olyan kiemeltszócikk-jelölésekkel szemben, melyeknél valaki a nagyrészt saját maga által írt cikket jelöli. Eddig nem befolyásolt semmit, de újabban sokan már pontot is vonnak le érte. Szerintem az, hogy saját cikket nem jelölünk, nem szabály vagy irányelv (amennyire tudom, más wikipédiák sem alkalmazzák), és ha az is lenne, nem lenne semmi értelme; lehetőleg most vessünk neki véget, mielőtt szokásjoggá válik. 
Egyrészt, mint annyiszor szó esik róla, itt senkinek sincs „saját cikke”, ezek mind a mi közös cikkeink. Másrészt szerintem vagyunk annyira felnőttek, hogy meg tudunk ítélni egy cikket tisztán a minősége alapján, függetlenül attól, hogy ki írta és ki jelölte. A jelölője is legfeljebb öt ponttal tud módosítani a szavazás állásán, ami ekkora szerkesztőszámnál már nem jelentős.
Ha a többségnek ennyire nem tetszik az önjelölés, akkor szavazzák meg, hogy tiltsák be. Ha meg nem tiltják be, akkor ne ez alapján a jelentéktelen apróság ítéljük meg a cikkeket. 
--[[User:Alensha|Alensha]]  [[User vita:Alensha|*]] 2005. szeptember 20., 22:47 (CEST)
Nekem nem szimpatikus az, hogyha valaki maga jelöli a szócikkeket. Az, hogy nekem ez nem tetszik, tükröződni fog az adott pontszámaimban. Én azt gondolom, hogy a szép szócikkeket előbb vagy utóbb úgyis megtalálja és javasolja majd valaki. Azt gondolom, hogy túlzás ezt "hadjárat"-nak nevezni. -- [[User:Nyenyec|nyenyec]] [[User vita:Nyenyec|☎]] 2005. szeptember 21., 01:05 (CEST)
Egyetértek, itt nemigen van olyan, hogy "saját cikk". Egyébkébként kifejtettem korábban véleményemet az ügyben, csiszoltan, velősen, illő tisztelettel mások iránt, de megsemmisítve az ellenérveket és végleg lezárva, kivesézve, megnyugtatóan elintézve a témát. Keressétek meg. Valami olyasmit mondottam, hogy mindenki (a szerkesztők 90%-a) a saját cikkeit tudja objektívan megítélni, mivelhogy ama területen szakértő leginkább (feltéve, ha normális, mert kedvenc szerkesztőimről most nem beszélek). [[User:Gubbubu|Gubb]][[User_vita:Gubbubu| ✍]] 2005. szeptember 21., 12:34 (CEST)
Ezek a sablonok miért vannak itt lenn, amikor megnyitom szerkesztésre a lapot? Rossz a billentyűzetem, és kellenének azok a speciális karakterek, nem jó oldalakon át lemászni értük... [[User:Alensha|Alensha]]  [[User vita:Alensha|*]] 2005. szeptember 20., 22:47 (CEST)
Nézd meg az [[User:Dhanak/monobook.js|én megoldásomat]], nálam a speciális karakterek közvetlenül a szerkesztőablak alatt vannak, az összefoglaló "felett". --[[User:Dhanak|DHanak]] [[User vita:dhanak|:-V]] 2005. szeptember 20., 23:19 (CEST)
ajjaj, ebbe a monobook dologba még jobban bele kell mélyednem... mindenesetre megnyugtat, hogy van megoldás. köszi! [[User:Alensha|Alensha]]  [[User vita:Alensha|*]] 2005. szeptember 20., 23:24 (CEST)
Jajj, azt hiszem, én is kénytelen leszek egy saját monobook készlet beszerzésére... Hogy én miért nem informatikát tanultam? :-I -- [[User:Serinde|Serinde]] 2005. szeptember 21., 08:58 (CEST)
Nem bonyolult dolog, csak be kell másolnod pl. Alensha esetén [[User:Alensha/monobook.js]] „szócikkbe”. Nem jelenik meg azonnal, csak ha frissíted az oldalt, de azt elmentés után kiírja felül.
Többiek számára útmutató az kevésbé érthető pontokhoz:
(Magyarul „Megyei jogú”, nem „Megyei rangú”, nem? --[[User:Grin|grin]] [[user_vita:grin|✎]] 2005. november 3., 22:15 (CET))
Szevasztok!
A VTV Szeged november 24-i, csütörtöki adásában be szeretnénk mutatni a Wikipédia Szeged oldalát. A műsor 19.30-kor kezdődik, riportokból és stúdióbeszélgetésekből épül fel. Körülbelül 8-10 percet szánnák a stúdióbeszélgetésre. Kit hívhatnék meg a szerkesztők közül?
Üdv!
Jeszenszky Zoltán
felelős szerkesztő
e-mail: jesziz@vtvszeged.hu
Helló!
Létezik egy "Pilis" szócikk, azonban ez Pilis várost jelenti egyértelműen. Ugyanakkor van Pilis-hegység és Pilis-hegy is, hogy lehet ezeket kezelni? --[[User:Kaboldy|Kaboldy]] 2005. december 2., 19:51 (CET)
Egyértelműsítő lappal. Sajnos a településnevek miatt vannak ilyen összeütközések, most próbáljuk őket kibogozni. Szeretnél valamelyik hiányzó Pilisről szócikket készíteni? :) - [[User:Serinde|Serinde]] 2005. december 2., 19:58 (CET)
Első cikkem a Wikipédiában a [[Vámpír]]okról szólt aminek a végén
bennhagytam egy kis művészi/irodalmi "irka-firkát" a vámpírokról és a vele kapcsolatos érzésekről.
Tartalma most lényegetelen, kitörlésével magam is egyetértek. DE.
A wikipédia célja az emberiség már meglévő tudásának az összegyűjtése igaz?
Ide jön be a Galaxis Útikalauz stopposoknak. Akik azon kívül, hogy megírják a saját kis cikküket az adott dologról
beleteszik saját egyéni gondolataikat, véleményüket a dologgal kapcsolatban.
Szerinetm az emberiség saját tudása valahol valmilyen formában már megvan.
Ha kell Révai Nagy Lexikon, Larousse, Internet stb. 
A Wikipédia pont attól szabad, hogy bárki hozzáteheti saját tudását. 
De a saját tudásához hozzátartozik a véleménye és a gondolatai is. 
A Wikipédia pont attól lehet érdekes, hogy számtalan ember egyéni invenciója is hozzátartozik
A LEXIKON laphoz. SZERINTEM.<br>
Valahogy kis szövegbuborékokban, vagy nem tudom, de valahogy a tárggyal kapcsolatos véleményeket, információkat
tartalmaznia kéne magának a lexikon lapnak is, nem csak a bonyolult és általában áttekinthetetlen vitalapon kéne
megvalósítani ennek az "oldalvágányát".
--[[User:Alfdam|Alfdam]] 2005. december 13., 14:22 (CET)
Értem amit mondasz, de gondolj bele milyen áttekinthetetlenné válnának a lapok napokon belül. Megvalósíthatatlan. Az emberi tudás az közös, nem az enyém, a tiéd, az érdeklődő Marco Polo-ra kíváncsi, nem arra, h én a 21 évemmel hogyan látom az ő munkásságát. Megvalósíthatatlan és nem is igazán hiszem, h a mi feladatunk lenne. Hamar komolytalanná válna a projekt. Én így érzem. [[User:NCurse|NCurse]] 2005. december 13., 14:27 (CET)
Te írod, hogy ha valaki valaminek utána akar nézni, akkor ott vannak a lexikonok meg az internet. Én azt gondolom, a Wikipédia pontosan ezt a célt szolgálja, hogy összeálljon a lehető legteljesebb és nagyon könnyen kezelhető lexikon, amiben bárki bármiről mindent megtalál, amit keres. Az egyéni gondolatokra írhatsz blogot vagy csinálhatsz honlapot. A Wikipédia az információk forrása kéne, hogy legyen. Szerintem. [[User:Leicester|Leicester]] 2005. december 13., 14:35 (CET)
<br>
<br>
Kedves [[User:Alfdam|Alfdam]]!<br>
Valóban jó ötlet, hogy mindenki írhassa hozzá minden egyes cikkhez saját véleményét, ötletét, kreatív szösszenetét, de nem kivitelezhető.<br>
Ugyanis míg csak egy ember ír egy cikkhez véleményt, addig azzal semmi gond, főleg, ha mind a cikk, mind a vélemény abszolút semleges. DE. Egy nem kimondottam semleges cikk rendkívüli messziségekre vezethet. Mert ha némelyek megoszthatják szösszenetüket, miért nem tehetnék ugyanezt mások is. És így tovább. Mi lenne ennek az eredménye? VÉR és HALÁL, Vér és Halál. Vagy legalábbis flame és káosz.<br>
Másik eset: semmleges cikk, melyhez mindenkinek van valami kis ötlete... itt a tényszerű információ tűnik el, épp az, miről a Wiki gyűjtése szólna, és helyette egy szabad irodalmi portál jelenne meg egy-egy szócikknél. Exempli gratia: mi történne, ha minden egyes Gyűrűk Ura fanatista leírná saját Fan-fiction-jét a [[J.R.R.Tolkien|Tolkien]] szócikkhez. Meg se lehetne találni az életrajzot.<br><br>
Summa Summarum: jobb ez így, hogy az esetleges véleményeket a vitalapon találhatod, egyébbként nem az átlátható cikkben, hanem a jelen vitalapnál is kaotikusabb cikkben látnád.<br>
--Uff, Én beszéltem, [[User:Liby|Liby]]. Kelt a Királynők városában, magyarországon, dél-utáni hármadik óra harmadik fertálya után három perccel, Karácsony havának tizenharmadik napján, az Úr születésének kettőezer-ötödik évében. És persze mindezt csak és kizárólag "Szerény Véleményem Szerint".
Üdvözlet!Új vagyok a weboldalon.Irtam egy cikket Bulgária történelméről.A kérdésem az,hogy mért nem ugy jelenik meg a cikkem tartalma mint a többi országnál.Amit én irtam,ott egy kis mezőben kell vinni balról-jobbra és ugy kell olvasni.Amit nem én irtam ott másképpen van.Csak ezt szerettem volna kérdezni.Üdvözlet! 
Szóközzel kezdődött a bekezdés. Ilyenkor úgy néz ki. Javítottam. Üdvözlünk! :) Jó szerkesztést! [[User:NCurse|NCurse]] 2005. december 14., 17:44 (CET)
Értettem,köszönöm. :) 
Egy közeli ismerősöm kérésére feltettem egy jognyilatkozatot a "...hu" weblapomon található anyagok szabad felhasználásról, valamint pár dolgot beírtam (volna) az eddigi munkásságomból. Sajna - mint utóbb kiderült - ezt önreklámnak tekintették egyesek, elsősorban azt felemlegetve, hogy nem találnak rólam eleget a neten. Nem annak szántam. Egy vak barátom kedvében akartam járni, aki megkért erre, mert nem tudta ezt megtenni. Később jöttem rá, hogy ez ellenkezik az itteni alapelvekkel, s ráébredtem, hogy az én tévedésem volt a Wikipédia project efféle megközelítése. Ezért visszavonom ebbéli szándékomat.
Kijelentem, hogy nem kérek semmilyen szócikket sem magamról, sem a munkásságomról, sem most, sem a jövőben.
Jó munkát a szerkesztőknek!
Üdvözlettel: [[User:Pálnagy László|Pálnagy László]]
2005. december 16.
Köszönettel veszünk mindenféle szabadon felhasznláható forrásanyagot. Reméljük nem rossz szájízzel búcsúzik/búcsúzol a Wikipédiától, sőt szívesen látjuk/látunk itt akárcsak olvasóként is. A felhasználói lapon (pl. [[User:Harp]]) bárki közétehet jognyilatkozatot és írhat magáról, sőt ez utóbbira bátorítjuk a szerkesztőinket, de azok a lapok, amelyek nem felhasználói lapok pl. [[Csokonai Mihály]], azokat szócikkeknek tekintjük, és ténylegesen csak valamilyen szempontból jelentősebb emberek leírását engedjük meg (országos politikus, színész, kiemelkedő tudós). -- [[User:Harp|Árpi (Harp)]] [[User_vita:Harp|✎]] 2005. december 19., 11:40 (CET)
Az egyértelműsítéseknél mi a szokás? beleütköztem abba, hogy IV. Károly német-római császár ugyanolyan névvel szerepel, mint a mi IV. Károlyunk. Ebben az esetben mi a teendő? Készüljön egyértelműsítő lap, és a magyar királyra vonatkozó cikkek mindegyikében legyen átírva a link, vagy IV. Károly, német-római császár címmel legyen a másik cikk simán. ebben az esetben viszont nem biztos, hogy mindenki azt találja meg amit keres. Mi a szokásjog a wikipedian? Az első változat egyértelműbb lehet, viszont több vele a macera, de legalább megoldja a később felbukkanó IV. Károlyok problémáját is... --[[User:Mestska|Mestska]] 2005. december 25., 18:20 (CET)
Azt hittem majd valaki ír választ. Én csak azt tudom, hogy [[Wikipédia:Elnevezési szokások|itt van rá valami szabály]]. De ez nem tudom mennyire általánosan elfogadott. Valamikor voltak róla viták. Szerintem a legjobban akkor jársz, ha valakit megkérdezel, aki ilyen cikkeket szerkesztett. (Cikkek laptörténete) Ha találsz valami megvitatnivalót, akkor szerintem az [[Wikipédia-vita:Elnevezési szokások|Elnevezési szokások vitalapjára]] írd meg. -- [[User:Harp|Árpi (Harp)]] [[User_vita:Harp|✎]] 2006. január 3., 15:13 (CET)
Egyértelműsítésnél általában a következő konvenciókat használjuk (valahol biztos le van írva, de most nincs időm keresgélni):
--[[User:Tgr|T]][[User vita:Tgr|gr]] 2006. január 3., 16:02 (CET)
hm, ugye nem baj, ha pont úgy csináltam meg végül, ahogy leírtad? :) Iv. Károly magyar király megmaradt a saját nevén, csináltam a fejlécébe egy egyértelműsítő lapra való hivatkozást, dőlt betűvel, behúzással. Az egyértelműsítő lapra meg szépen beírkáltam a IV. Károlyokat, van belőlük egypár. :) --[[User:Mestska|Mestska]] 2006. január 3., 19:31 (CET)
[[Gérecz Attila]] itt közölt életrajzában több hiba és elírás található. Pl. bátyjai már nem élnek, a nagyváradi hadapródiskolának volt tanulója (nem kőszegi), 1956. okt. 30-án szababdult (nem 23-án), a Füveskert 1995-ben jelent meg, stb. Hiányoznak Attila utóéletével kapcsolatos ismertetések (versei eddig négy hazai kiadást értek meg, posztumusz kitüntetések, emlékverseny, stb.)
Kérem írják meg miként lehet az életrajzot kijavítani, folytatni.
Tegnap készültünk el Gérecz Attila honlapjával, mely megtekinthető http://www.gereczattila.uw.hu címen.
Szeretnénk, ha Gérecz Attila költészete a forradalom 50. évfordulójának évében országszerte és határainkon túl is közismerté válna. Ehhez kérjük az Önök segítségét is. Válaszukat a következő címre kérjük: poeta@chello.hu
Üdvözlettel: GABRIEL
Kedves Árpi, köszönöm válaszodat és javaslatodat. Rövidesen kiegészítem a Gérect Attila cikket Attila utóéletével és néhány szövegbeli javítással. Kérlek hogy majd javítsd át a Wikipédia szerkesztésének megfelelően. Üdvözlettel: GABRIEL
Sziasztok.
Volt egy Ezer fontos cikk oldal, amit most nem találok. Mi lett vele? Hová lett átmozgatva? [[User:Juhasz peter|Péter]] [[user_vita:Juhasz peter|✎]] 2006. január 9., 23:28 (CET)
[[Wikipédia:Ezer fontos cikk]] itt van. [[User:NCurse|NCurse]] 2006. január 9., 23:30 (CET)
Sziasztok.
Nem tudom, hogy a főoldalt, hogy lehet szerkeszteni. Van a [[Vasa_(hajó)|Vasa]] cikkben egy csúnya hiba. NAGYHATALOMMÁ. Két m kell bele. Ezt a rendes cikkben javítottam, de a főoldalra ez nem kerül át. Lécci, aki tudja, hogy kell, intézkedjen. Köszi.
A másik dolog, hogy most fedeztem fel, hogy a főoldalon is, de friss változtatások oldalon is a cikke számába bekerült egy pont. A magyar számnév írásban nem használunk pontot semmire. Ha nagyon akarunk tagolni, akkor legyen három jegyenként egy space, de pont semmiképpen. [[User:Juhasz peter|Péter]] [[user_vita:Juhasz peter|✎]] 2006. január 17., 22:56 (CET)
keresd meg a szövegben az erre vonatkozó utalást: http://www.matud.iif.hu/01dec/pallo.html
hallo
keresem azt a kollegát aki a puskás oldalt szerkesztette.
mivel én is foglalkozom a témával,
lenne néhány kérdésem,
esetleg válaszaim is !
szolnoki józsef
szoko@freemail.hu
[[User:Linkoman]] és [[User:Antifinnugor]] nagyrészt, de utóbbi szerkesztőt már nem találod itt. [[User:NCurse|NCurse]] 2006. január 18., 11:00 (CET)
Konferencia miatt keresem a hazai Wikipédiásokat. Egy elérhetőséget - emailt, vagy telefonszámot - szeretnék kérni.
Bátorkodom megadni Grin számát, hiszen ő a sajtóreferens is... :Gervai Péter <wikipedia@grin.hu> 
[[User:NCurse|NCurse]] 2006. január 24., 15:41 (CET)
A kereső ezt a címet is megadta,de nem találom Gergely Jenő Prohászka Ottokár "A napba öltözött ember"c.könyvét.
Hol találhatnám meg,és egyáltalán abbol a könyv ből tudnék informáciot szerzni?
A [[Prohászka Ottokár]] cikkben talán találsz infót arról, amit keresel. [[User:NCurse|NCurse]] 2006. február 4., 13:48 (CET)

Ez egy lista a légi közlekedéssel kapcsolatos eseménykről, melyek 1900-ban történtek:

Sundance Filmfesztivál az USA legnagyobb független filmfesztiválja, de nemzetközi szinten is a világ legjelentősebb független filmfesztiválnak tartják számon. Minden évben a Utah állambeli Salt Lake City-ben (Park City) tartják meg. A fesztiválra új filmjeikkel amerikai és nemzetközi filmes szakemberek látogatnak el. A fesztivál hivatalos programjában amerikai drámák és nemzetközi produkciók és dokumentumfilmek kerülnek nevezésre, valamint versenyen kívüli szekciókban is alkalom nyílik a bemutatkozásra, és egyéb programok várják az odalátogatókat. Rendszeresen vitatott probléma, hogy a fesztivál a szponzorok bemutatójává vált, ami erős reklámízt kölcsönöz a hangulatnak.
Az igényes zsűri válogatásába csak művészi értékkel bíró alkotások kerülhetnek be. Fontosabb feladatnak tekintik, hogy új tehetségeket adjanak a világnak, mintsem hogy az ismert filmeseket még nagyobb sikerre segítsék. Ők fedezték fel Steven Soderberghet, Quentin Tarantinót, Robert Rodriguezt és Guy Ritchie-t. A Sundance fesztiválozói még a "Szex, hazugság, videó"; a "Kutyaszorító"ban; az "El Mariachi – A zenész" és "A ravasz, az agy és két füstölgő puskacső" képei által emlékszik rájuk. Az új évezred elején olyan filmek szerepeltek, mint a "Memento", a "Blair Witch Project", a "Donnie Darko", a "Pi" és "A titkárnő".
A fesztivált Robert Redford alapította 1981-ben. Az Utah állambeli, Park Cityben az 1960-as években Redford alapította Sundance elnevezéssel azt a nemzeti parkot, melyen 1981-ben hasonló néven alapítványt jegyeztetett be, intézetet építtetett, aminek keretében elindult az évente rendezett filmfesztivál. A Sundance név az 1969-ben Redford főszereplésével forgatott "Butch Cassidy és a Sundance kölyök" című western filmből ered. A Sundance Filmintézetet a hivatalos stúdióktól független fiatal filmesek segítségére alapították. Az intézet sokféle művészeti tevékenységnek nyújt lehetőséget, szervezésében képzési programokat indítanak (például forgatókönyvírói), fesztiválokat rendeznek a világ több pontján. Tevékenységét 25 tagú tanács irányítja.
Az 1989-ben bemutatott "Szex, hazugság, videó" hatalmas sikerére felfigyelt Hollywood is, és ennek hatására egyre több sztár látogatott el a fesztiválra. 2001-ben Todd Field színész rendezői debütálásával, a "Hálószobában" (In The Bedroom) című filmjével hívta fel magára a figyelmet annyira, hogy Oscar-díjra jelölték munkáját.
Az alapítvány és az intézet támogatásával műhelygyakorlatokat tartanak külföldön is, Magyarországon például 1997 óta rendeznek gyakorlatokat. A Közép- és Kelet-európai Forgatókönyvírói Műhely létrejöttének egyik fő kezdeményezője Gazdag Gyula filmrendező volt, aki az Egyesült Államokban tanít az UCLA Egyetemen és a Sundance Institute munkatársa is egyben. Az amerikai földrészen komoly erkölcsi elismerést jelent a Sundance-műhelyekben megmérettetett forgatókönyvek, melyek legjobbjaiból filmek is készülnek.
Redford már saját tv-csatornát is üzemeltet Sundance Channel néven. A csatorna azzal a céllal jött létre, hogy a Sundance filmfesztivál eseményének és filmjeinek még nagyobb publicitást teremtsen. A Sundance csatornát hét amerikai nagyvárosban, köztük New Yorkban, Washingtonban, Los Angelesben és San Franciscóban mintegy ötmillió háztartásban lehet fogni. Redfordék egy újabb csatorna beindítását is tervezik, amely dokumentumfilmeket fog sugározni. Külön internetes szolgáltatásuk a Sundance Online Festival, amelynek révén a szervezet saját honlapjáról elindulva lehet filmeket letölteni.

1984 a tudományban és a technikában.


Ez egy lista a légi közlekedéssel kapcsolatos eseményekről, melyek 1901-ben történtek:

Stevie Ray Vaughan (született Stephen Ray Vaughan Dallas, Texas, 1954. október 3. – East Troy, Wisconsin, 1990. augusztus 27.) tragikus sorsú amerikai gitáros, zeneszerző, és énekes. Gyakran emlegetik nevének rövidítésével: SRV.
Dallasban nevelkedett. Bátyja, Jimmie Vaughan szintén blueszenész volt.
Stevie említi, hogy Jimmie egyik barátja, Doyle Bramhall volt „…az első, aki azt mondta, jól zenélek”, és aki folytatásra biztatta.
1965-ben a testvérek blues-zenei pályafutása majdnem véget ért szüleik "(Martha és Jimmie)" által, mivel drog- és alkoholfogyasztásuk nőtt. Mégis a korlátozások ellenére csak megszállta a kis Stevie-t az "ördög". Saját bevallása szerint egy dallasi gyorsétteremben dolgozott mosogatófiúként, mikor azt mondta magának "…ezt márpedig soha többet újra… gitározni fogok majd, mint Albert King."
Középiskolásként belekóstolt a garázsban gyakorló együttesek életébe: "Cast of Thousands, Krackerjack, Nightcrawlers", az utóbbi zenekarba Doyle Bramhall hívta meg. A csapat aránylag sikeres volt, mindaddig, míg a kiadójuk "(A&M)" úgy nem döntött, nem adja ki a srácok lemezét. A csalódott együttes visszautazott Texasba. Tehát 1973-ban, úton hazafelé Stevie megtalálta "első feleségét" , egy 1959-esnek hitt Fender Stratocastert, ami az első helyen maradt egész élete során, már ami a gitárokat illeti.
Az első komolyabb zenekara a "Paul Ray & The Cobras" volt, akikkel austin-i bárokban lépett fel az 1970-es évek közepén. Egyben az első együttes, mellyel felvételt készített ( ("W.C. Clark" – basszus, "Lou Ann Barton" – énekes, "Freddie "Pharoah" Walden" – dob és "Mike Kindred" – billentyűs). 1975-ben megalapította a "Triple Threat" együttest (basszusgitár – "Jackie Newhouse", dobos – "Chris "Whipper" Layton", énekes – "Lou Ann Barton"). Rövid ideig a szaxofonos "Johnny Reno" is csatlakozott hozzájuk, Freddie helyét pedig átvette Chris. A későbbi Double Trouble körvonalazódni kezdett…
A texasi bárokban eltöltött évek után 1978-ban Barton elhagyta az együttest a "Roomful Of Blues"-ért, a srácok pedig egy apró változtatást vittek véghez a zenetörténetet illetően: felvették a Double Trouble nevet ( Otis Rush dala után) és Stevie a zenekar érdes hangú énekesévé lépett elő.
A Double Trouble Austin környékén tevékenykedett és Texasban hamar nagy ismertségre tett szert. Felfigyelt tehetségére Johnny Winter gitáros is és Clifford Antone a legendás Antone's klub vezetője is. Az áttörést az 1980. április 1-jén "Steamboat 1874"-ben, Austinban rögzített fellépés rádiófelvétele jelentette számukra, melynek felvétele Mick Jagger kezei közt landolt. Később posztumusz korongként ezt meg is jelentették "In the beginning" címmel. Következésképp a mountreux-i Jazz Fesztiválon kötöttek ki hihetetlen gyorsasággal. Az első kiadó és szerződés nélküli együttesként, aki ezt megtette…
1982-ben a mountreux-i Jazz Fesztiválon David Bowie és Jackson Browne figyelmét is felkeltették. Bár a koncertjük vegyes fogadtatásban részesült, mégis így történt, hogy Stevie az 1982-es "Let's Dance" című David Bowie albumon játszik. Stevie és együttese stúdióközelbe kerül, hiszen ingyen dolgozhattak Brown stúdiójában. Így rögzítették mint demót a későbbi Texas Flood albumot.
Rövidesen lemezszerződést kötött velük az Epic kiadó, és az a bizonyos bemutatkozó album végre megérkezett.
Vaughannak és zenekarának a bemutatkozó albuma 1983 nyarán jelent meg "Texas Flood" címmel , pár hónappal a Bowie album megjelenése után. A felvételek a los angeles-i Down Town Studio-ban készültek Kaliforniában és az austin-i Riverside Sound stúdióban Texasban. A címadó dal Larry Davis szerzeménye.
1999-ben újra kiadták 5 mindaddig kiadatlan élő felvétellel, melyeket 1983. szeptember 23-án rögzítettek élőben.
Az albumon szereplő szerzemények:
Bővített változat:
Az album két Grammy jelölést is kapott ("„Best Traditional Blues Recording”" és "„Best Rock Instrumental Performance” a Rude Mood c. szerzeményért").
Az album producere John Hammond (Billie Holiday, Bob Dylan és Bruce Springsteen felkarolója, felfedezője) a dalok pedig mind SRV örökzöldek: "Love Struck Baby, Pride And Joy, Texas Flood, Tell Me, Testify, Rude Mood, Mary Had A Little Lamb, Dirty Pool, I'm Cryin', Lenny, Tin Pan Alley, Wham".
A '85-ös „Soul To Soul” a Double Trouble harmadik lemeze, és ismét aranylemez, Stevie a 15-ik Grammy jelölésénél jár ekkor, de a "„Live Alive”" idején SRV az összeomlás szélén áll. Az 1986-os németországi turné során rosszulléteit és összeesését követően az egész turnét lemondták.
Stevie a rehabilitáción eltöltött idő után megmutatta, hogy nem adja fel. Ezután teljesen felhagyott az alkohollal és droggal, majd két album producereként is feltűnik (In Step és Family Style). Az In Step-ért 1990-ben Grammy díjat kapott.
Gyermeke nem volt, de…
"„Sajnos nem volt gyermeke, mondjuk egy fia, aki tovább vihette volna az apja hagyatékát. Ezen többször is gondolkodtam és szerintem Stevie-nek rengeteg fia van: minden olyan gitáros, aki szeretetből, tiszteletből és kellő alázattal játssza a zenéjét, és nem hagyja a lángot kialudni!”" Tommy K. Jr. http://www.tamaskatonajr.hu/
Rajongói véleménye szerint minden idők legnagyobb fehér blues-gitárosa volt. Stevie Ray Vaughan élete egyik legjobb koncertjét adta élete utolsó éjszakáján. Alpine Valley-ben Eric Claptonnal, Buddy Guy-jal, Robert Cray-jel, és testvérével, Jimmie Vaughannal játszotta Robert Johnson klasszikus ""Sweet Home Chicago"-"jának 20 perces változatát.
Az Alpine Valley-ben rendezett koncert után, Vaughan és Clapton turné-csapatának számos tagja lelte halálát, mikor az őket szállító helikopter sűrű ködbe került és lezuhant egy sídomb mellett. Stevie Ray búcsúztatásán Dallasban Bonnie Raitt, Stevie Wonder és Jackson Browne énekelték az Amazing Grace-t. Több, mint 3000 rajongó fogta körül a búcsúzó barátokat a helyszínen.
Nyughelye 1990. augusztus 31-e óta a Laurel Land Memorial Park, 6000 South R.L. Thornton Freeway (IH 35E) Dallas, Texas, 75232. http://www.zene.net/index.php?type=20&id=1140 http://yakyo.blog.ocn.ne.jp/sea_song/images/11559_med.jpg
1992
A Fender (Fender Musical Instruments Corporation) megkezdte a Stevie Ray Vaughan Signature Stratocasterek gyártását, melynek felépítésében még Stevie segédkezett. A kopott, 1959-esnek hitt, de 1963-as 'Number One' avagy 'First Wife' a gitár modellje.
1993
Stevie Ray Vaughan Memorial Scholarship Fund létrejött a Communities Foundation of Texas és Martha Vaughan vezetésével.
1994
Austin városa az Auditorium Shores Parkban szobrot állított SRV-nek (a 'Town Lake' mellett), mely korábban számos Stevie koncert helyszíne volt. A szobrot Ralph Helmick készítette, Tom Randall látványtervező pedig az alkotás elhelyezésében volt segítségére.
1995
Megalapítják az SRV Guitar Works nevű, használt és új gitárokkal foglalkozó céget Japánban. (Okuda Factory Inc.) http://www.srv-guitars.com/
1996
Eric Johnson 'SRV' c. szerzeményével emlékezett Stevieről (lásd: Venus Isle album)
1999
Steve Vai rögzítette a Jibboom c. számot, melyet Stevie emlékére komponált (lásd: 'The Ultra Zone' album)
"díjazott:" Stevie Ray Vaughan & Double Trouble (Chris "Whipper" Layton, Tommy Shannon, Stevie Ray Vaughan, Reese Wynans)
"műfaj:"Rock
"kategória:"Best Rock Instrumental Performance
"dal:"Little Wing
"előadó:" Stevie Ray Vaughan & Double Trouble
"díjazott:" Stevie Ray Vaughan & Double Trouble (Chris "Whipper" Layton, Tommy Shannon, Stevie Ray Vaughan, Reese Wynans)
"műfaj:"Blues
"kategória:"Best Contemporary Blues Album
"album:"The Sky Is Crying
"előadó:" Stevie Ray Vaughan & Double Trouble
"díjazott:" Vaughan Brothers (Jimmie Vaughan, Stevie Ray Vaughan)
"műfaj:"Rock
"kategória:"Best Rock Instrumental Performance
"dal:" D/FW
"előadó:" Vaughan Brothers
"díjazott": Vaughan Brothers (Jimmie Vaughan, Stevie Ray Vaughan)
"műfaj:"Blues
"kategória:"Best Contemporary Blues Recording
"album:" Family Style
"előadó:" Vaughan Brothers
"díjazott": Stevie Ray Vaughan And Double Trouble (Chris "Whipper" Layton, Tommy Shannon, Stevie Ray Vaughan, Reese Wynans)
"műfaj": Blues
"kategória": Best Contemporary Blues Recording
"album:" In Step
"előadó:" Stevie Ray Vaughan & Double Trouble
"díjazott":J.B. Hutto And The New Hawks (Brian Bisesi), John Hammond, Koko Taylor And The Blues Machine (Steve Freund, Willie Hays, Emmet "Maestro" Sanders, Koko Taylor, Bay Williams), Luther "Guitar Junior" Johnson, Stevie Ray Vaughan And Double Trouble (Chris "Whipper" Layton, Tommy Shannon, Stevie Ray Vaughan) & Sugar Blue.
"műfaj": Blues
"kategória": Best Traditional Blues Recording
"előadó": Blues Explosion "John Hammond", "Stevie Ray Vaughan" "& Double Trouble", "Sugar Blue", "Koko Taylor & The Blues Machine", "Luther "Guitar Junior" Johnson", "J.B. Hutto & The New Hawks"

A Showbiz a Muse együttes 1999. szeptember 28-án megjelent debütáló albuma. Maga a "showbiz" szó az angol "showbusiness" ("szórakoztatóipar") kifejezés rövidített, szlenges változata .

A Loing folyó Franciaország területén, a Szajna bal oldali mellékfolyója.
Neve a gall "llwyn" vagy "loen" szóból ered, jelentése állat, barom.
A folyó Sainte-Colombe-sur-Loing-nél, Yonne megyében ered 320 méterrel a tengerszint felett, és Moret-sur-Loing-nél, Seine-et-Marne megyében torkollik a Szajnába. Hossza 142 km, átlagos vízhozama 19 m³ másodpercenként.
Mellékfolyói az Vernisson, Puiseaux, Solin, Cléry és az Ouanne. Briare és Rogny-les-Sept-Écluses között csatorna köti össze a Loire folyóval.
services.sandre.eaufrance.fr

A vörös pálmamoszat vagy vörös pálmaalga "(Palmaria palmata)" a vörösmoszatok közé tartozó tengeri növény.
Az Európa nyugati (főleg a Brit-szigetek és Skandinávia), Ázsia északkeleti (Japán, Korea, Oroszország) és Észak-Amerika (Kanada, Alaszka) partvidékeinek sekély vizeiben gyakori. A Kalifornia partjainál honos "Palmaria mollis" fajt korábban a "Palmaria palmata" egy változatának tartották.
A moszatnak egy kis korong alakú rögzítőkészüléke van, amivel a part menti sziklákhoz vagy más moszatokhoz rögzül. A rögzítőkészülékből kb. 40 cm átmérőjű, szívós, bőrnemű, ujjszerűen elágazó lebenyekre tagolódó telepet nevel. A telep színe, lehet mélyvörös, vagy vörösesbarna.
Szaporodása nemzedékváltakozásos. Tavasszal és nyár elején tömegesen fejlődik.
A megmosott és felszeletelt lemezeit nyersen salátákba használják, de főzelékként is kedvelt. Nagyon szívós, ezért sokáig kell főzni. Szárítás és őrlés után zöldséges ételek, saláták ízesítője lehet. A moszat ásványi anyagokban, különösen káliumban és magnéziumban gazdag, de magas jódtartalma miatt is értékes tápanyag.




Ez Feröer miniszterelnökeinek (feröeriül: "løgmaður", tsz. "løgmenn") listája.
A lista 1524-től kezdve tekinthető teljesnek.

A Javnaðarflokkurin a feröeri "Szociáldemokrata Párt" (szó szerint "Egyenlőség Párt"). A párt a Dániával való jelenlegi kapcsolat fenntartását szorgalmazza. 1925-ben alapították.
A párt a 2004-es választások után vált a kormánykoalíció fő erejévé. A 2008. január 19-i választásokon 19,4%-ot ért el, így a feröeri parlament 33 helyéből 6-ot szerzett meg – ez azonban elégnek bizonyult ahhoz, hogy két másik párttal ismét koalíciót alkosson. Jelenlegi elnöke Aksel V. Johannesen.

A Sambandsflokkurin "(Unionista Párt)" egy konzervatív liberális politikai párt Feröeren, amely fenn kívánja tartani a szigetek Dániához való kötődését. 1906-ban alapították, ezzel a legrégebbi párt Feröeren. A Sambandsflokkurin egykor még azt is ellenezte, hogy a sziget hivatalos nyelve a feröeri legyen, mert ez meglátása szerint elszigetelné Dániától Feröert és akkor az értelmiség nem lenne képes előre haladni tanulmányaiban.
A 2007-es dániai parlamenti választásokon a feröeri szavazatok 23,5%-át megszerezve 1 mandátumhoz jutottak a Folketingben. A 2008. január 19-i Løgting-választásokon 21,0%-os eredményükkel 7 képviselői helyet szereztek meg.
A Sambandsflkkurin pártelnökei az alapítás óta:

A Fólkaflokkurin "(Néppárt)" egy konzervatív politikai párt Feröeren. A pártot 1939-ben alapították. A 2008. január 19-i választásokon 7 mandátumot szerzett a Løgtingben 20,1%-os eredményével. Választási betűjele az A.
A pártot 1939-ben alapították, és a következő évben bejutott a Løgtingbe, ahol azóta folyamatosan jelen van.
A Fólkaflokkurin értékeit tekintve konzervatív, társadalom- és gazdaságpolitikájában liberális párt, amely Feröer autonómiájának fokozatos kiterjesztéséért dolgozik, minden területen teljes törvényhozási jogkört célozva.
A párt szerint a magánvállalkozás és az üzlet szabadsága a legjobb mód a termelési érték növekedésének biztosítására. Az állami támogatás nélküli üzleti tevékenység versenyképessége kedvező beruházási és hitelfelvételi lehetőségekkel, alacsony adókkal és óvatos bérezéssel biztosítható. Cél a vidéki gazdaság fenntartható működése.
Szeretnék fenntartani és továbbfejleszteni a jelenlegi környezetbarát halászati politikát a halászati napok, technikai szabályozások, rugalmas flottaösszetétel és nemzetközi halászati megegyezések rendszerével.
A nyugdíjrendszernek amennyire csak lehet az egyén nyugdíjcélú megtakarításain kell alapulnia, hogy csökkenjen az állami nyugdíjrendszer szerepe és a rá nehezedő nyomás. Gyors ütemben kellene bővíteni az idősek otthonainak rendszerét, és a magán lakáspiacot is diverzifikálni kell. Tisztességes feltételeket kell biztosítani a munkanélkülieknek. A szociális intézkedéseknek gyorsan kell működniük.
Az oktatás legyen keresztény, feröeri, és biztosítson minden képzést skandináv színvonalon az egyén és a társadalom javára. Az oktatási ráfordításoknak inkább a tanulóhoz kell kötődniük, mint az iskolához. Törekedni kell a nagyobb szabadságra az iskolaválasztásban. A felsőoktatás nagy részét Feröeren kell biztosítani.

Computer-aided design ("CAD") rendszer alatt több, számítógépen alapuló eszközt értünk, mely a mérnököket és más tervezési szakembereket tervezési tevékenységükben segíti. A jelenleg használatos CAD programok a 2D (síkbeli) vektor-grafika alkalmazásán rajzoló rendszerektől a 3D (térbeli) parametrikus felület- és szilárdtest modellező rendszerekig a megoldások széles skáláját kínálják. Napjainkban a CAD szoftverek az építőmérnökök, építészmérnökök és a gépészmérnökök legalapvetőbb tervezőeszközei.
A CAD-et gyártmányok tervezésére és fejlesztésére használják, ezek olyan termékek lehetnek, melyek vagy közvetlenül végfelhasználókhoz kerülnek, vagy közbenső termékek, melyeket más gyártmányokhoz használnak fel. A CAD-et széleskörűen használják alkatrészek gyártására szolgáló gépek és szerszámok tervezésére is. CAD-et használnak a mérnöki tevékenység teljes területén a koncepcionális tervezéstől a részletszerkesztésen és analízisen keresztül a gyártási módszerek meghatározásáig bezárólag.
A CAD bevezetése és elterjedése az iparban a tervezési folyamat egyszerűsítését, munkaidő megtakarítást, a tervek minőségének jelentős javulását eredményezte. A hagyományos tervezési munkát egy vezető tervező (mérnök), részlettervező(k) (középfokú végzettségű technikusok) végezték, a megtervezett, ceruzával megrajzolt rajzokat szakmunkás státusú műszaki rajzolók húzták ki tussal, hogy fénymásolható állapotba hozzák. A CAD bevezetése után a rajzolók munkája feleslegessé vált, ez a szakma teljesen megszűnt, de a technikusok munkáinak nagy részét is közvetlenül a mérnök vette át, anélkül, hogy többlet terhelés merülne fel.
stb.
Történetileg az első CAD szoftverek 2D rajzolóprogramok voltak. Ezek tulajdonképpen egy intelligens rajztábla funkcióját töltik be. Legismertebb és világszerte leggyakrabban használt képviselőjük az asztali számítógépekre készült AutoCAD, mely ma a világ legelterjedtebb CAD szoftvere. Ezeknek a szoftvereknek ma is van létjogosultságuk, ugyanis lehetővé teszik azt, hogy különböző szakmák is használják. Egy olajfinomító tervezését például az AutoCAD-ben a következőképpen dolgozhatnak az egyes szakmai tervezők:
... és így tovább.
A 2D-s CAD programok kibővíthetők szakmai részekkel, melyek az egyes szakágak tervezési sajátosságait segítik, anélkül, hogy a korábbi rajzokkal elvesztenék a kompatibilitást.
A 2D szoftverek lehetővé teszik a példában szereplő komplex objektum tervezését egyidejűleg tervezhesse több tervező akár földrajzilag távoli helyeken és a mindenkori tervegyeztetés interneten keresztül azonnal végbemehessen.
Legegyszerűbb esetben 2D rendszert használnak, amellyel hagyományos műszaki rajzok állíthatók elő. Ez a módszer tulajdonképpen a régi rajztábla felváltása számítógéppel. Még ez az újítás is azt eredményezte, hogy feleslegessé tette a műszaki rajzolókat, akik a mérnök által készített terveket végső formába öltötték. Ezek a 2D rendszerek uralták a piacot az elmúlt 20 évben, ameddig nem kerekedtek felül a 3D alaksajátosság alapú modellezők. A munkadarab részeit vagy szabad formájú felület modellek vagy szilárdtest modellek vagy e kettő keverékét használó hibrid modellek segítségével szerkesztik. Ezekből az egyedi rész-modellekből egy 3D reprezentációban állítják össze a végső terméket, ez a módszer az ún. alulról felfelé tervezés. Az összeállítás modelleken ütközésvizsgálatot lehet végrehajtani, mely segítségével igazolhatjuk, hogy a termék az alkatrészekből összerakható és terv szerint illeszkednek egymáshoz a komponensek, valamint kinematikai és dinamikai analízis is végrehajtható. Végeselemes analízis (FEA) is alkalmazható az alkatrészekre és az összeállításra, melynek segítségével a szilárdsági, dinamikai, termikus, áramlástani stb. viszonyok ellenőrizhetők. Az elmúlt néhány év alatt kifejlesztettek olyan módszereket és technológiákat, melyek segítségével a felülről lefelé tervezés is megvalósítható. Ezen azt kell érteni, hogy a tervezés egy vázlatos diszpozícióból indul ki, melyből fokozatos finomítás útján egyre részletdúsabb terveket alakít ki a tervező, végül eljut a termék teljes részletességű műszaki dokumentációjáig. A 3D modelleket általában 2D műszaki rajzok automatikus vagy félautomatikus generálásához használják, de egyes esetekben a technológiai terv (például szerszámgépek CNC programja) műszaki rajz közbeiktatása nélkül, közvetlenül a 3D-s modellből készül megfelelő CAM szoftver segítségével. A fejlődés a műszaki rajz kiiktatása irányába tart, ezt CAM, CNC, gyors prototípus készítés és más módszerek segítik.
Ezen a területen igen változatos szoftverek használatosak, általában azonban az eredmény grafikai alapú, melyet aztán fel lehet használni koncepcionális tervezésre, a fontosabb jellemzők ellenőrzésére, esetleg részletes dokumentáció készítésére. Példa lehet erre egy szerkezet-tervező szoftver, melynek segítségével acélszerkezetű csarnokok tervezését lehet elvégezni, megállapítani a főbb méreteket és olyan szilárdsági ellenőrzéseket lehet végezni, mint a szélterhelés és földrengés állóság. A program kimenete a főbb méretek, a fontosabb anyagok listája és olyan mélységű geometria, hogy az kiinduló adat lehessen egy rajzoló szoftver számára.
A számítógépes rajzoló program ezzel szemben kizárólag a műszaki rajz kivitelezésére alkalmas eszköz, mellyel egyszerűen ki lehet váltani a hagyományos rajztáblát. Az ilyen program bemenete az előzetes számítások eredménye, korábban elkészített részletrajzok, térképek, fotók vagy egyszerűen a tervező szabadkézi vázlatai. Az operátor feladata mindössze az, hogy ezeket a nem egynemű forrásokat egybeolvassza, és olyan műszaki dokumentációt szerkesszen, melynek alapján a felhasználandó anyagok, szerelvények listája és költségvetés, végül a részletrajzok legyenek elkészíthetők.
A számítógéppel segített építészeti szoftverek köre jelenleg széles, magába foglalja az építészeti, épületgépészeti, épületvillamossági, belső építészeti és építőmérnöki modulokat és olyan szolgáltatásokat is érint, mint a 3D látványtervezés, épületek virtuális körüljárásáról animáció készítése stb.
A számítógépes rajzolást több rokon terület is használja, például az általános mérnök utak, vasutak, vízelvezetés és csatornahálózat tervezésére, térképészet és kartográfia stb.
A kimenő adatokat olyan rendszerek használják, mint például a "facility management".
Az elektronikus tervezés feladata többek között nyomtatott áramkör tervezés, intelligens huzalozás és alkatrész csatlakoztatás.
A tervezők régóta használnak munkájukhoz számítógépet. A kezdeti lépéseket az 1960-as években tette meg a repülőgép és gépkocsi ipar a 3D felülettervezés és az NC technológia terén. Ezek a kezdeti próbálkozások egymással semmiféle kapcsolatban nem álltak és közzétételük sok esetben csak sokkal később történt meg. A görbék matematikai leírására az első lépéseket már az 1940-es évek elején megtette Isaac Jacob Schoenberg, Apalatequi (Douglas Aircraft) és Roy Liming (North American Aircraft), azonban a polinomokkal leírható görbékről és szoborfelületekről szóló legértékesebb munkákat Pierre Bezier (Renault), Paul de Casteljau (Citroën), S.A. Coons (MIT, Ford), James Ferguson (Boeing), Carl de Boor (GM), Birkhoff(GM) and Garabedian(GM) készítette az 1960-as és W. Gordon (GM) és R. Riesenfeld az 1970-es években.
A CAD rendszerek fejlődésében fordulópontot jelentett a SKETCHPAD rendszer megalkotása a MIT-ben. Ez Ivan Sutherland nevéhez fűződik és lényege az volt, hogy először itt jelent meg az a lehetőség, hogy a tervező a grafikus rendszerbe közvetlenül beavatkozhasson (interakció). Ebben a rendszerben ez egy katódsugárcső és fényceruza segítségével valósult meg. Ténylegesen itt jelent meg először a grafikus interface, ami a modern CAD rendszerek nélkülözhetetlen eszköze.
Az első kereskedelmi forgalomba került rendszereket a nagy cégek fejlesztették a gépkocsi, repülőgép és elektronikai iparban. Csak a legnagyobb cégek engedhették meg maguknak a számítások elvégzéséhez szükséges nagy teljesítményű számítógépek alkalmazását. Figyelemreméltó projekt volt a General Motors-nál (Dr. Patrick J. Hanratty) DAC-1 1964-ben, a Lockheed-ben a BELL GRAFIC 1 és a Renault-nál (Bezier) a UNISURF 1971 karosszéria és szerszámtervező program.
Ahogy a számítógépek fokozatosan egyre olcsóbbak és könnyebben kezelhetők lettek, úgy terjedt el a CAD alkalmazása gyakorlatilag minden mérnöki tervezésre. Fontos lépés volt a személyi számítógépek megjelenése. Ugyancsak kulcsfontosságú volt a nagy számítástechnikai cégek bekapcsolódása a fejlesztésbe (United Computing, Intergraph, IBM) az 1960-as és 70-es években.
1981-ben megjelentek a szilárdtest modellező programok (például Romulus és Uni-Solid) valamint a Dassault felület-modellezője, a CATIA. Az Autodesk céget 1982-ben alapította John Walker, az ő programjuk a 2D rajzoló AutoCAD lett. A következő mérföldkő az 1988-ban megjelent Pro/Engineer, melyhez az alaksajátosság alapú modellezés bevezetése fűződik. Ugyancsak itt kell megemlíteni a B-rep szilárdtest modellező matematikai programcsomagok (grafikus motorok) megjelenését (Parasolid és ACIS) az 1990-es évek elején. Ez vezetett a közepes bonyolultságú szoftverek megjelenésére (Solid Works 1995, Solid Edge 1996).
stb.

Szergej Alekszandrovics Jeszenyin, (; 1895. október 3. – 1925. december 28.) orosz lírai költő. A rövid életű orosz irodalmi irányzat, az imazsinizmus képviselői (Anatolij Mariengof, Vagyim Sersenyevics, Rjurik Ivnyev) közé tartozott, de korai költészete az impresszionizmushoz is közel áll, a benyomásokon alapuló gazdag szín és képvilága miatt.
Magánélete zaklatott volt, élete harminc éve alatt többször is nősült, négy gyermeke született. Isadora Duncan világhírű amerikai táncosnővel való viharos házasságáról és alkoholfüggőségéről lett először ismert nyugaton. Oroszországban legalább akkora hírnév övezi, mint a „nemzet költőjét”, Puskint; számos versét megzenésítették, életéről televíziós sorozat készült, országszerte szobrokat emeltek a tiszteletére, külön irodalmi társaság foglalkozik élete kutatásával és költészete elemzésével. Magyar fordítói között van Rab Zsuzsa, Illyés Gyula és Weöres Sándor.
Jeszenyin Konsztantyinovo (ma Jeszenyino) faluban, a Rjazanyi kormányzóságban született. Édesapja, Alekszandr Nyikityics parasztember, édesanyja, Tatyjana Fjodorovna (lánykori nevén Tyitova) írástudatlan parasztasszony volt. Kisgyermekként anyai nagyszülei nevelték. Első verseit kilencévesen írta, szerette az orosz irodalmat, Puskint, Gogolt. Egyházi iskolába íratták, amelyet tizenhat évesen végzett el. Ezután a Moszkvai Tanítóképzőbe kellett volna járnia, de „szerencsére ez nem történt meg”, emlékezett vissza a költő.
1912-ben Moszkvába költözött, ahol először húsboltban, majd könyvesboltban, később pedig másfél évig Szityin nyomdájában nyomdai lektorként dolgozott. Itt ismerkedett meg Anna Izrjadnovával, akivel közösen a Sanyavszkij Népi Egyetemen történelmi-filológiai tárgyakat hallgatott esténként. A pár polgári esküvőn házasodott össze, és 1914 végén megszületett fiuk, Jurij. A nagy sztálinista tisztogatások idején Jurij Jeszenyint letartóztatták, majd 1937-ben agyonlőtték.
1915-ben Szentpétervárra költözött, ahol Alekszandr Bloknak írt üzenete után a költő találkozásra hívta: „Ma itt volt nálam egy rjazanyi ifjú a verseivel. 19 éves. A versei frissek, tiszták, hangosak, bőbeszédűek. 1915. március 9-én járt nálam.” Blok bevezette az irodalmi társaságba, megjelentette négy versét a "Golosz zsiznyi" (Az élet hangja) c. folyóiratban. Itt ismerkedett meg Szergej Gorogyeckijjel, Nyikolaj Kljujevvel és Andrej Belijjel. Kljujev különösképpen nagy hatást gyakorolt rá, az ő tanácsára kezdett el orosz népi ruhában járni. Kljujevvel való szoros barátsága miatt szárnyra kaptak olyan hírek is, hogy Jeszenyin és Kljujev szeretők voltak, erre azonban nincsenek konkrét bizonyítékok. Alekszandr Lukjanov kutatásai szerint a költő rengeteg figyelmet és szeretet igénylő személyiség volt, ezért vonzódott bárkihez, aki szerette, de ez számára nem jelentett szexuális jellegű kapcsolatot.
1916-ban jelent meg Jeszenyin első kötete "Radunyica" címmel. A szerelemről és egyszerű falusi életről szóló versei korának egyik legnépszerűbb költőjévé tették, mivel az irodalmi körök a háború borzalmai elől szívesen menekültek a tiszta orosz vidék nosztalgiájába. A háborúnak köszönhetően bibliai motívumok is megjelentek verseiben és elkezdték érdekelni a falusi lét szépsége mellett a vidék szociális kérdései is.
1916-1917 között Szergej Jeszenyint katonai szolgálatra sorozták be; tekintélyes írók közbenjárására nem a frontra került, hanem a Carszkoje Szeló-i kórház írnoka lett. Az 1917-es forradalom következtében Oroszország kilépett az első világháborúból. Abban a hitben, hogy a forradalom jobb életet fog hozni, Jeszenyin rövid ideig támogatta, de hamar elvesztette illúzióit.
1917 augusztusában Jeszenyin másodszor nősült, felesége Zinaida Rajh színésznő volt (a későbbiekben Vszevolod Mejerhold neje). 1918 szeptemberében saját kiadóvállalatot alapított Трудовая Артель Художников Слова néven (A Szó Művészeinek Munkaszövetkezete). Ez a kiadó jelentette meg második verseskötetét "Preobrazsenyie" címmel. Ugyanebben az évben született lánya, Tatyjana is. Harmadik gyermeke, Konsztantyin, 1920-ban látta meg a napvilágot.
1919-ben író-költő (Anatolij Mariengof, Vagyim Sersenyevics, Rjurik Ivnyev) és művész barátaival (Borisz Erdman, Georgij Jakulov) együtt megalapította az imazsinizmust: „1919-ben egy barátaimmal kiadtuk az imazsinizmus manifesztumát. Az imazsinizmus egy formai iskola volt, amit szerettünk volna bevezetni a köztudatba. De nem talált termékeny talajra, s önmaga halálát okozta.”
1920-ban két kötete is megjelent, a "Golubeny" és a "Trerjadnyica", miközben Mariengoffal Dél-Oroszországban és a Kaukázusban utazgatott. Cs. Varga István szerint Mariengof legalább akkora hatással volt a költőre, mint Kljujev. Az ő unszolására kezdett el kocsmákba járni. Hamarosan már részeg botrányaitól volt hangos a társasági élet. A barátok elmondásai szerint Mariengof hatására vált el Zinaidától 1921-ben. Ugyanebben az évben jelent meg "Iszpovegy huligana" (A csavargó vallomása) c. kötete.
1921 őszén, amikor a Alekszej Jakovlev festő műtermében tett látogatást, Jeszenyin megismerte a Párizsban élő amerikai táncosnőt, Isadora Duncant. Az asszony 17 évvel idősebb volt nála és alig egy tucat szót tudott oroszul, a férfi pedig semmilyen idegen nyelven nem beszélt. Mariengof elbeszélése szerint Duncan azonnal Jeszenyin kisugárzásának rabja lett, mindössze pár szót tudott oroszul, ezek egyike volt a "zolotaja golova" (arany fej; a költő szőkeségére utalva), amit azonnal Jeszenyin fülébe is súgott, majd váratlanul megcsókolta a költőt, és azt mondta: "angel" (angyal), majd újra megcsókolta, és azt mondta: "csjort" (ördög). Jeszenyin felolvasta neki a verseit, amiből Duncan ugyan egy szót sem értett, de úgy érezte, hogy „zene ez, s aki e verseket írta egy géniusz.”
1922. május 2-án házasodtak össze. Jeszenyin elkísérte híres feleségét egy európai és amerikai turnéra. Gyakran részeg állapotban Jeszenyin szállodai szobákat vert szét és botrányokat rendezett az éttermekben. Ivan Sztarcev – Jeszenyin egyik barátja – szerint előfordult, hogy meg is ütötte feleségét. Ez a viselkedés nagy nyilvánosságot kapott az akkori sajtóban. Jeszenyin unatkozott a szerinte ál-művészi körökben, amikbe felesége bevezette, Amerikát kifejezetten nem kedvelte: „Nekem tetszik a civilizáció. De Amerikát nagyon nem szeretem. Amerika az a sártenger, amiben elsüllyed nem csak a művészet, de az emberiség legjobb tulajdonságai is”. Az utazás megváltoztatta a költőt. Egyre többet ivott, barátai visszaemlékezései szerint tekintete tompa lett és fénytelen. Életuntnak és betegnek tűnt. Csalódott a nyugati művészi körökben, akik nem voltak hajlandóak befogadni, csak egy iszákos orosz forradalmárt láttak benne egy idősödő, neves táncosnő oldalán, és ez mély nyomot hagyott a költőben. Az is bántotta, hogy Lola Kinel, Isadora lengyel származású titkárnője, akit megbízott, hogy fordítsa le a verseit angol nyelvre, úgy vélte, nem lehet jól visszaadni Jeszenyin költészetének orosz nyelvre szabott muzikalitását. Így a költő, aki vágyott arra, hogy külföldön is szeressék a verseit, úgy érezte, sohasem fogja költészetét megérteni a nyugati kultúra.
A házasság csak rövid ideig tartott és 1923 májusában Jeszenyin visszatért Moszkvába. Ott rögtön kapcsolatba bonyolódott Avguszta Miklasevszkaja színésznővel és úgy tartják, hogy polgári szertartással feleségül is vette, miután elvált Isadora Duncantől. Másik szerelmese ebből az időből, Galina Benyiszlavszkaja volt, aki a költő halála után egy évvel öngyilkosságot követett el a sírjánál.
1924-ben újabb kötete jelent meg "Moszkva kabackaja" (Kocsmás Moszkva) címmel. A kötet versei őszinte vallomások a részegségről, a züllött kocsmázásokról, a botrányokról. Ugyanebben az évben Jeszenyinnek fia született Nagyezsda Volpin költőnőtől. Szergej Jeszenyin soha nem ismerte gyermekét, Alekszandr Jeszenyin-Volpint, aki később híres költővé vált a Szovjetunióban és részt vett Andrej Szaharov emberi jogi mozgalmában az 1960-as években. Az Egyesült Államokba költözve, Jeszenyin-Volpin neves matematikus lett.
Még 1924 szeptemberében újabb kaukázusi utazás következett, ez idő alatt "Perszidszkije motyivi" című verscikluson és az "Anna Sznyegina" című poémáján dolgozott. Az utazás jót tett a lelkének, a déliek szívélyesen és szeretettel fogadták, tenyerükön hordozták. Megnyugodott és művészete is kiteljesedett, az 1924-es, -25-ös évben több mint száz költeményt írt, többet, mint megelőzőleg összesen. A dél-oroszországi útja során írt verseit a Szovetszkij Kavkaz kiadó adta ki "Sztrana szovetszkaja" címmel.
Vissza kellett azonban térnie Moszkvába, s nyugalmának vége szakadt, újra nekivettette magát a kocsmáknak. Egyre paranoiásabb lett, Jelizaveta Sztirszkaja költőnő emlékezése szerint pisztolyt vett, folyton úgy érezte, hogy követik, figyelik a rendőrök; korábban részegen többször is inzultált egyenruhásokat. Depressziója elmélyült, verseiben egyre inkább eluralkodtak a sötét színek, egyre többször ismétlődtek a halálhoz kötődő gondolatok.
Jeszenyin életének utolsó két éve folyamatos tévelygéssel és részegséggel volt tele, ugyanakkor megalkotta költészetének legszebb darabjait. 1925 tavaszán Jeszenyin megismerkedett Lev Tolsztoj unokájával, Szofja Andrejevna Tolsztajával, aki az ötödik felesége lett. Házassága nem segített súlyosbodó depresszióján, felerősödött paranoiája, hallucinációk gyötörték. 1925. novemberében teljes idegösszeomlással kórházba került, ahol egy hónapig kezelték.
December 21-én engedték ki a klinikáról. Kiadójától kikérte az összegyűjtött verseiből kiadott kötet honoráriumát és táviratot küldött Volf Erlihnek Szentpétervárra, hogy foglaljon neki szobát. Elutazása előtt még meglátogatta gyermekeit, Anna Izrjadnova így emlékezett vissza: „azt mondta... 'elutazom, rosszul érzem magam, biztosan meghalok'. Kérte, hogy vigyázzak a fiára, s ne kényeztessem el.” Pétervárott az "Angletyer" nevű szállodában szállt meg, az 5-ös számú szobában.
December 28-án találták meg holttestét a szállodai szobában, a fűtőcsövekre akasztotta fel magát a jegyzőkönyv szerint. A szobában megtalálták saját vérével írt búcsúversét. Testét a boncolás után Moszkvába vitték, ahol december 31-én koporsóját körbevitték Puskin szobránál a Tverszkij bulváron. A Vagankovszkoje temetőben helyezték végső nyugalomra.
Jóllehet Oroszország egyik legkedveltebb költője volt és pompás állami temetést kapott, Sztálin és Hruscsov alatt a legtöbb művének kiadását felfüggesztették. A felfüggesztéshez nagymértékben hozzájárult Nyikolaj Buharin kritikája. Csak 1966-ban adták ki ismét műveit.
A hatóságok hivatalosan öngyilkosságot állapítottak meg, s a kutatók egy része, például Lukjanov szerint, a költő hajlamos volt az öngyilkosságra, számos gyermekkori és felnőttkori esemény befolyásolta lelkiállapotát, és már eleve érzékeny idegrendszerrel született, amit apjától örökölt. Lukjanov kutatásai szerint a költőt számos kudarc érte, házasságai, kapcsolatai, melyekben a boldogságot kereste, kudarcot vallottak. Nem érezte jól magát a felsőbb körökben, ahová versei révén bekerült, viszont vágyott az elismerésre, a hírnévre, a figyelemre, így kénytelen volt alkalmazkodni.
Az öngyilkosság teóriája mellett számos elmélet kering, melyek szerint Jeszenyin egy államilag megtervezett gyilkosság áldozata lett. Olga Giljazeva szerint a hotelszobát megvizsgálva képtelenségnek tűnik, hogy az alig 168 centiméter magas költő önkezével felakasztotta magát az öt méter belmagasságú szoba plafonján futó csövekre. Giljazeva szerint még ha valamelyik bútordarabot használta volna, akkor sem érte volna el szabad kézzel a csöveket. Giljazeva véleménye szerint más gyanús körülmények is voltak a költő testének megtalálásakor, és azt is gyanúsnak tartja, hogy Zinaida Rajh rablógyilkosság áldozata lett nem sokkal azután, hogy bejelentette, megírja Jeszenyinhez fűződő emlékeit.
Prof. Borisz Szvadkovszkij orvos egy 1991-es írásában említi, hogy egy másik elmélet szerint a költőt párnával vagy a felöltőjével fojtották meg (utóbbi eltűnt a hotelszobából) és utána akasztották a csövekre, ám ez egy másfajta fulladásos halált okoz, mint az akasztás, és a boncolási jegyzőkönyv nem erősíti meg ezt a verziót. Egy másik elmélet szerint a költőt egy nehéz tárggyal fejbe verték, amit a halála után készült fényképek „bizonyítanak”, melyeken látszik az ütés nyoma, egy sötét folt. Szvadkovszkij szerint a képek nem támasztják alá mindezt, mivel a ma elérhető fotók már többszörös reprodukció eredményei, emiatt a folt akár fotóhiba is lehet. Emellett pedig a ravatalnál és a temetésen résztvevők sem számoltak be ilyen jellegű sérülésről a homlokán.
A gyilkosság elméletében sem a költő fia, Alekszandr, sem Nagyezsda Volpin nem hitt, kézírásos levelüket a Jeszenyin-társaság publikálta 2003-ban. A Jeszenyin-társaság által felkért modern orvosszakértők véleménye szerint az öngyilkosságot megállapító eredeti boncolási jegyzőkönyvben nem találni szabálytalanságokat, így nincs ok feltételezni, hogy valótlant állított volna a boncolást végző orvos.
Jeszenyin munkásságát általában három szakaszra tagolják, az 1910–1916 közötti kezdeti évekre, az 1917-től 1923-ig tartó középső periódusra, a halálát megelőző egy év pedig az utolsó szakasz. Jeszenyin bár költőként lett ismert és közkedvelt, több prózai művet is írt.
Korai költészetének középpontjában a „haza”, az orosz falu, az orosz táj áll, impresszionista festői képekkel, az orosz táj jellegzetes színeivel. Verseiben gyakran színez, a kék árnyalataiban, az oroszok jellemző pirosával és fehérével, a búzamezők aranyával, a nyárfák zöldjével, melyek szimbolikus és érzelmi töltetet is hordoznak. Emellett a természetről szóló versei tele vannak hangokkal, illatokkal, pillanatnyi érzésekkel, a látvány által kiváltott hangulatokkal, benyomásokkal. 1918-ban megjelent "Kékség" című kötetében azonban már nem csak az orosz falu szépsége jelentkezett, a versek a költő növekvő szociális érzékenységét is tükrözik, Jeszenyin egyre többet foglalkozott a vidék gondjaival is.
Szergej Jeszenyin személye és költészete tovább él az orosz kultúrában. Oroszország számos városában állítottak szobrot a tiszteletére, a fővárosban, Moszkvában több is található. Közterületeket is elneveztek róla, többek között Moszkvában a Jeszenyin sugárút viseli a nevét. A rjazanyi állami egyetem szintén Jeszenyin nevét viseli.
A költő életének két nagy múzeum állít emléket. Szülőfalujában, Konsztantyinovóban 1965-ben hozták létre a múzeumot, ahol a költő egyes használati tárgyait, íróasztalát, ruháit, óráit, halotti maszkját, ritka kéziratait őrzik. A múzeumkomplexumoz tartozik a költő szülőháza, egykori négyosztályos iskolája, Ligyija Ivanovna Kasina háza, akihez Jeszenyin az "Anna Sznyegina" c. költeményét írta; valamint a múzeum ápolja a falu templomát is. A moszkvai Jeszenyin-múzeumot a költő születésének századik évfordulóján, 1995-ben hozták létre abban a házban, ahol Jeszenyin apja élt, amikor Moszkvában dolgozott hentesként. A múzeumban ritka audio- és filmfelvételeket láthat az érdeklődő. Ezen kívül számos emlékhelyet állítottak a költőnek, kaukázusi útja során járt például a Bakı melletti Mardakjana faluban, ahol 1975-ben nyitottak egy kis, állami múzeumot a tiszteletére. Ukrajnában Harkov városában és Novoposzkov faluban található Jeszenyin-emlékhely. Üzbegisztánban, Taskentben 1981-ben nyitottak múzeumot, mely 1988 óta állami támogatást is élvez. Ugyanitt a költő lányának, Tatjánának is emléket állítottak.
Szergej Jeszenyin számos versét megzenésítették, számos előadó repertoárjában szerepelnek, például Alekszandr Malinyinéban, Alekszandra Pahmutováéban. Alekszandr Novikov pályafutása során két Jeszenyin-albumot is kiadott, "Szergej Jeszenyin – 110 let" (Szergej Jeszenyin – 110 év) és "Szergej Jeszenyin. Ja pomnju ljubimaja" (Szergej Jeszenyin. Emlékszem, kedvesem...) címmel. A különféle előadók feldolgozásaiból több válogatásalbum is megjelent.
1979-ben a rjazanyi színház színpadán mutatták be Nyikolaj Sungyik "Szergej Jeszenyin" c. színművét, ez volt a költő életének első színházi feldolgozása. A költő születésének századik évfordulóján, 1995-ben Moszkvában több színművet is színpadra állítottak ("Verszija Angletyer" [Az Angletyer-verzió], "Csjornij cselovek" [Fekete ember], "Poszlednjaja oszeny" [Az utolsó ősz]). Moszkvában 2010-ben is játsszák az "Iszpovegy huligana" c. színművet, mely Jeszenyin egyik művén alapszik.
Jeszenyin élete a filmművészet számára is témát szolgáltatott, az első filmet "Poj pesznju, poet" (Énekelj, költő) címmel 1971-ben forgatták a Moszfilm stúdiójában és 1973-ban mutatták be. Jeszenyin szerepét Szergej Nyikonyenko alakította. 2005-ben Szemen Rjabikov rendező készített filmet "Zolotaja golova na plahe" (Arany fő a vérpadon) címmel. A film 1922 és 1926 között követi végig a költő életét. Ugyanebben az évben mutatták be a "Jeszenyin" című televíziós minisorozatot, melynek címszerepében Szergej Bezrukov volt látható. A sorozatban olyan amerikai színészek is szerepeltek, mint Sean Young (Isadora Duncan szerepében) vagy Gary Busey.

A 2006. évi téli olimpiai játékokon a curlingtornákat február 13. és 24. között rendezték meg a pineroloi "Palazzo Polifunzionale del Ghiaccio" csarnokban.

A (Hausdorff–)Banach–Tarski-paradoxon egy bizonyított matematikai tétel, mely szerint egy 3 dimenziós, tömör gömböt a kiválasztási axióma felhasználásával fel lehet vágni véges sok olyan (nem mérhető) darabra, amelyekből két, az eredeti gömbbel megegyező méretű tömör gömböt lehet összeállítani.
A paradoxont Stefan Banach és Alfred Tarski bizonyította be 1924-ben. Banach és Tarski ezt a bizonyítást annak szemléltetésére szánta, hogy a kiválasztási axióma helytelen. Ma azonban a matematikusok a bizonyítást helyesnek fogadják el, és nem az axiómát vetik el, hanem az eredményt elfogadják és érvényes tételként jegyzik. Így ez a bizonyítás csupán egy antiintuitív eredményt ad, és az intuíciónk tévedhetőségét illusztrálja.
A paradoxon feloldásához azt kell figyelembe vennünk, hogy ami paradoxnak tűnik, az az, hogy a két gömb térfogata kétszer akkora, mint az egy gömb térfogata, az átdarabolás pedig „normális” esetben térfogattartó. Azonban a tételben szereplő átdarabolás nem mérhető darabokat ad, ez az oka annak, hogy a térfogat a művelet során nem marad meg. Fizikai értelemben nem volna lehetséges ez az átdarabolás, hiszen a valóságban csak mérhető darabokat tudunk létrehozni. (Az anyag kvantumos szerkezete egyébként is lehetetlenné tenné az átdarabolást.) Így tehát senki nem tud meggazdagodni egy aranygömb két aranygömbbé való átdarabolásával a tétel segítségével.
A háromdimenziós euklideszi tér "A" és "B" részhalmazát átdarabolhatónak nevezzük, ha felbonthatók diszjunkt részhalmazok egyesítésére: formula_1 és formula_2 olymódon, hogy minden "i"-re, formula_3 egybevágó formula_4-vel. Ily módon a paradoxon a következőképpen fogalmazható meg:
Öt résszel meg lehet ezt tenni, kevesebbel nem. A paradoxonnak van egy erősebb változata:
A bizonyítás négy lépésből áll:
A bizonyítás lépései részletesen:
1. lépés Az "a" és "b" által generált szabad csoport álljon az összes véges sztringből (karakterláncból), ami az "a", "a", "b" és "b" karakterekből áll, úgy hogy "a" nincs "a", és "b" nincs "b" mellett. Két ilyen karakterláncot úgy lehet összefűzni, hogy egymás mögé írjuk őket, majd a „tiltott” karaktereket kitöröljük (az egységelemmel helyettesítjük). Pl. "abab""a" összefűzve a "abab""a"-val "abab""a""abab""a"-t eredményezi, amiből "b""a""ab" törlése után "abaab""a" marad. A karakterláncok ezen halmaza az összefűzés műveletével csoport az üres karakter formula_5 egységelemmel. Ezt a csoportot formula_6-nek nevezzük.
formula_6-t a következőképpen bontjuk „paradox módon” diszjunkt halmazokra:
"S"("a") legyen az "a"-val kezdődő sztringek halmaza, és hasonló módon definiáljuk "S"("a"), "S"("b") és "S"("b")-et is. Tehát:
Hasonlóan igaz:
A "a" "S"("a") jelentése, hogy minden "S"("a")-beli sztringet balról összefűzünk "a"-val. Ez a bizonyítás egyik kulcsmomentuma. Most tekintsük a következőt: formula_6-t négy részhalmara osztjuk – "S"("a"), "S"("a"), "S"("b") és "S"("b") – (az formula_5 ezekben nincs benne, de ezzel ne foglalkozzunk, mert a továbbiakban nem lesz jelentősége), aztán „eltoljuk” "S"("a")-t és "S"("b")-t rendre "a"-val és "b"-vel való szorzással, majd képezzük az egyenlőségek szerinti uniókat, azaz elértük hogy a formula_6-t létrehozzuk a 4 részhalmazból kétféleképpen, csupán 2-2 uniójával. Pont ez az, amit a gömbökkel akarunk csinálni.
2. lépés A 3 dimenzióban a formula_6-höz hasonlóan viselkedő (vele izomorf) csoporthoz tekintsük a 3 dimenziós térben 2 egymásra merőleges tengelyt (legyen az x és z tengely) és az ezek körüli – π irracionális többszörösével (pl. arccos(1/3)) való – elforgatásokat, "A"-t és "B"-t. (A 2 dimenziós tér túl „szűk” ehhez, mert ott csak egy tengelyt tudunk választani, így csoportunk kommutatív lenne.) Könnyen belátható, hogy "A" és "B" pont úgy viselkedik, mint "a" és "b", így az "A" és "B" által generált csoport izomorf formula_6-vel. Az "A" és "B" forgatások által generált csoportot nevezzük H-nak. Természetesen így már H paradox felbontása is megvan.
3. lépés Az "S" egységgömbfelületet a következőképpen bontjuk fel H segítségével: az egységgömb felületének két pontja akkor, és csak akkor tartozik ugyanazon részhez, ha H-nak pontosan egy olyan forgatása van, ami az elsőt a másodikba viszi. Most a kiválasztási axiómát alkalmazva ki tudunk minden részből választani pontosan egy pontot, ezen pontok halmaza legyen "M". Így minden "S" beli pontot pontosan egyféleképpen tudunk elérni H egy-egy forgatását alkalmazva "M" elemeire, és ezért H paradox felbontása „továbbadódott” "S"-nek.
4. lépés Végül, kössük össze "S" felületi pontjait az origóval, így "S", azaz az egységgömb "felülete" helyett az "egységgömb" mínusz az origó paradox felbontását kapjuk meg. (Azt, hogy a teljes egységgömböt hogyan lehet felbontani, itt nem részletezzük.)
Figyelem! Ez a vázlat átugrik néhány részlet fölött.

1983 a tudományban és a technikában.
illetve William Alfred Fowler (USA) „azoknak a magreakcióknak elméleti és kísérleti vizsgálatáért, melyek a világegyetem kémiai elemeinek felépülésében jelentősek”.

Tihanyi Árpád (Győr, 1916. január 7. – Győr, 1957. december 31.) tanár, akit az 1956-os forradalom során végzett tevékenységéért később kivégeztek.
Tihanyi Árpád 1956-ban a Győrben működő Dunántúli Nemzeti Tanács tagja volt. Az október 25-i mosonmagyaróvári sortüzet követően egyike volt azoknak, akik a nemzeti tanács képviseletében Mosonmagyaróvárra siettek az eset kivizsgálására és az indulatok lecsillapítására. Határozott fellépésével nagy része volt abban, hogy a sortüzet követő lincshangulatban a tanácsháza előtti tüntetésnek nem volt halálos áldozata.
Tihanyi Árpádot a mosonmagyaróvári események miatt 1956. december 27-én tartóztatták le. A demokratikus államrend megdöntésére szervezett összeesküvésben való részvétel és gyilkosságra való felbujtás vádjával előbb életfogytiglani börtönre, majd halálra ítélték és 1957. december 31-én kivégezték. Vagyonát elkobozták, özvegye félévi fizetése árán válthatta vissza ingóságaikat.
Halála után a családtagok megtalálták a bekecse gallérjába rejtett búcsúlevelét, amelyben hitett tett katolikus vallása mellett, és megnyugtatta családtagjait, hogy nem fél a haláltól.
Kivégzése után két árva maradt utána, Árpád és László. Az utóbbi a Szigethy Attila Alapítvány egyik vezetőjeként ma is a forradalom emlékének megőrzésért dolgozik.
Hamvai évtizedekig ismeretlen helyen nyugodtak, majd a rehabilitáció során a Győr-Nádorvárosi köztemető díszsírhelyén temették el újra. Emlékét Győr-Nádorvárosban utcanév őrzi. Győri Liszt Ferenc utcában az iskolája falán 2003-ban Sándor József Péter Alkotász által készített csempeportréja lett elhelyezve.

A humán genom a Homo sapiens genomja. 23 kromoszómapárból és kb. 3 milliárd DNS bázispárból áll. A Human Genom Project a humán genom eukromatinjának referenciaszekvenciáját hozta létre, melyet világszerte használnak az orvosbiológiai kutatásokban.
24 különböző féle kromoszóma van, 1-22 autoszóma és kétféle gonoszóma (X és Y). Az autoszómák csökkenő sorrendben vannak számozva. A testi sejtek minden autoszómából tartalmaznak egy példányt mindkét szülőtől, illetve egy X kromoszómát az anyától, és vagy egy X-et, vagy egy Y-t az apától. Így jön ki az emberi 46-os kromoszómaszám.
Azon gének számát, melyek fehérjét kódolnak, 20 000-25 000 közé becsülik. Ez a szám kezdetben 100 000-nél is több volt, viszont a genom szekvenálási stratégiák fejlődésével, a gének szabályozásában megfigyelt komplexitással ez a szám tovább csökkenhet.
Meglepően, a humán genomban kevesebb gén található, mint egyes, az embernél alacsonyabbrendű fajokban (féreg és gyümölcslégy). Azonban az emberi sejtek fokozottabban használják az alternatív splicing mechanizmusát, így egy génből több fehérje terméket is létrehozhatnak. A humán proteom is sokkal nagyobb, mint az előbb felsorolt élőlényekben.
A legtöbb humán génben számos exon található, és az intronok is sokkal hosszabbak az exonoknál.
A humán gének a kromoszómákon belül egyenlőtlenül vannak elosztva. Minden kromoszóma tartalmaz génekben gazdag és szegény régiókat, melyek összefüggésben vannak a kromoszóma sávokkal és a GC-tartalommal. Ennek a nem véletlenszerű géndenzitási mintázatnak a jelentősége nem igazán ismert.
A fehérjét kódoló géneken kívül a humán genom rendelkezik több ezer RNS génnel, beleértve a transzfer RNS-t, riboszomális RNS-t, mRNS-t és más nem kódoló RNS géneket.
A humán genomban számos szabályozó szekvencia van, melyek kulcsszerepet játszanak a génexpresszióban, azaz a gének kifejeződésében. Ezek tipikusan rövid szakaszok, melyek általában a gének közelében helyezkednek el. Annak a megértése, hogy ezek a szekvenciák hogyan működnek együtt, hogyan alkotják a gén expressziós hálózatot, az a komperatív genomikai kutatások feladata.
Fehérjekódoló szekvenciák (exonok) a humán genomnak mindössze 1,5%-át teszik ki. A géneken és az ismert szabályozó szekvenciákon kívül genomunk tartalmaz funkciótlan (illetve jelenleg nem ismert funkciójú) DNS-régiókat. Ezek jelentik a genom 97%-át. Nagy részük ismétlődő szekvenciákból áll, transzpozonokból és pszeudogénekből, de van egy nagy hányad, mely semmilyen besorolás alá sem esik.
Ezen szekvenciák nagy része evolúciós maradványként tekintettek, melyeknek semmi szerepük sincs, és ezeket gyakran nevezték összességében hulladék DNS-nek. Azonban az Encore projekt feltárta ezen feleslegesnek gondolt génszakaszok funkcióját.A Nature legfrissebb számában ismertetett, az egykori Humán Genom Projekthez hasonlóan ambiciózus feladatot felkaroló, ám az utóbbi évtizedben kifejlesztett legmodernebb technikákat is felhasználó megaprojekt, az ENCODE bebizonyította: a kétkedőknek volt igazuk. Az ENCODE legfontosabb számszerű eredménye az, hogy az emberi DNS-nek legalább 80 százalékához konkrét funkció rendelhető - még ha e funkciót sok esetben nem ismerjük is pontosan. Az emberi genom eme "sötét anyagáról" a Science is több cikket közöl..távolról sem csak a szoros értelemben vett fehérjekódoló DNS-szakaszok tekinthetők "funkcionálisnak". Feladat köthető ugyanis valamennyi olyan kromoszóma-régióhoz, amely a fehérjekódoló DNS-szakaszok kifejeződésének szabályozásában részt vesz akár serkentő, akár gátló módon. S bár szerepükre csak az utóbbi évek felfedezései nyomán kezd lassan fény derülni, szinte bizonyosan funkcióval rendelkezik az ún. nemkódoló - vagyis a DNS-ről lemásolódó, de fehérjévé át nem fordítódó - RNS-ek jelentős hányada is, jobbára azáltal, hogy a fehérjekódoló RNS-ek mennyiségét szabályozzák. DNS microarrayt alkalmazó kutatások kimutatták, hogy a nem-kódoló régiók nagy részletei átíródnak RNS-be, mely azt jelentheti, ezen transzkriptumoknak ismeretlen funkciójuk van. 
Mivel az emlős genomok között vannak evolúciós maradványok, és ezek nem magyarázhatók kizárólag a kódoló régiók felhasználásával, ezért valószínűsíthető a nem-kódoló szakaszok funkcionális jellege. 
E funkció lehet a fehérjekifejeződés szabályozása, vagy az egyedfejlődésben lehet szerepe.
A humán genetikus variációkról szóló kutatások az egyszerű nukleotid polimorfizmusra (SNP) fókuszáltak, melyek egyszerű báziskicserélődések a kromoszómákon. A legtöbb vizsgálat szerint az SNP-k száma 1:100 és 1:1000 bázispár között van az eukromatikus régiókban, habár nem mutatnak homogén eloszlást. Így nem módosul a számos genetikus által vallott megállapítás, miszerint minden ember 99%-ban genetikailag megegyezik. Egy nagy volumenű SNP variáció katalogizálás folyik az International HapMap Project keretein belül.
A genomikus lókuszok és bizonyos típusú ismétlődő szekvenciák hossza nagyfokú variabilitást mutat az emberek között, mely így a DNS ujjlenyomatnak és az apasági tesztnek az alapját jelentik. A heterokromatikus régiók, melyek nagyságát néhány száz millió bázispárra becsülik, ugyancsak jelentős variabilitást mutatnak (habár megjegyzendő, hogy a jelenlegi technikákkal az ismétlődések miatt nem szekvenálhatók pontosan). Ezen szakszok nem tartalmaznak géneket, és nem valószínű, hogy jelentős fenotípusos jegyeket okoznak.
A legtöbb őssejtekben bekövetkező mutáció életképtelen embriót eredményez, azonban a genetikai betegségek tekintélyes részét nagy méretű genomikus abnormalitások okozzák. 
Az autoszomális kromoszómák betegségei például a Down-szindróma. A nemi kromoszomális betegségek közé tartozik a Turner-szindróma, Klinefelter-szindróma.
De általában a genetikai betegségeket monogénes, poligénes (azaz multifaktoriális) és kromoszómális betegségekre oszthatjuk.
Az emlős genomok komperatív genomikai tanulmányozása során kapott eredmények alapján úgy becsülik, hogy genomunk 5%-a konzerválódott az evolúció során azon fajok szétválása óta, melyek génjeink és szabályozó szekvenciáink nagy részét tartalmazák. Mivel a gének és szabályozó régiók a genomnak mindössze 2%-át teszik ki, valószínűsíthető, hogy több ismeretlen, mint ismert funkciójú szekvenciát találunk. 
A legtöbb emlős számos génen osztozik.
A csimpánz genom kb. 98%-ban egyezik a humán genommal. Átlagban, egy tipikus emberi fehérjét kódoló gén 2 aminósavban különbözik a csimpánz megfelelőjétől. Csak az emberi gének egyharmadának van ugyanolyan fehérje produktuma, mint a csimpánzban lévő megfelelőjének. A legfőbb különbség a két faj között a 2-es kromoszóma, mely a csimpánz 12-es és 13-as kromoszómák fúziójának eredménye.
Az ember elvesztette szaglóreceptorainak nagy részét az evolúció során, ezért a legtöbb emlőshöz képest sokkal rosszabb a szaglásunk. Evolúciós bizonyítékok azt is mutatják, hogy emberben és más főemlősökben a színlátás fejlődése csökkentette a kifinomult szaglás fontosságát.
A humán mitokondriális genom, melyet gyakran nem a humán genom részeként kezelnek, nagy érdeklődésre tart számot a genetikusok között legfőképp a mitokondriális betegségek miatt. 
Azonban evolúciós kutatásokban is kulcsszerepe van, hiszen a mitokondriumok kutatásával állították fel a mitokondriális Éva hipotézisét is.
http://www.genome.gov/encode/

A Szent István-díjat 2002-ben alapította Bihari Antal, az esztergomi Körzeti Televízió (KTV) vezetője. Azok kaphatják meg, akik az összmagyarság érdekében kiemelkedő jelentőségű tevékenységet végeztek. A díjazott kiválasztása közvélemény-kutatás és szavazás alapján történik, és átadására minden év augusztus 20. előtti vasárnapon, Esztergomban kerül sor.
A díjat képező Szent István emlékszobor harminc centiméter magas, bronzból készült és márványtalapzaton áll, Melocco Miklós szobrászművész alkotása. Szent Istvánt ábrázolja, amint két kezével magasba emeli a keresztet nemzete előtt, és hirdeti:
Az alapítvány segíti továbbá az összmagyarság kulturális életének egyetemes kibontakozását, fontos szerepet vállal kulturális örökségünk védelmében.

A rózsafák különböző egzotikus faanyagok, melyekre általában jellemző, hogy nehéz, tömött szerkezetűek, bíbor-vöröses-barnás színük van, néha márványszerű csíkozással, ezenfelül gyakran kellemes illatuk is van.
Azok a fák, melyek e faanyagokat szolgáltatják, a világ különböző részein nőnek, és rendszertanilag is távol eshetnek egymástól. Szépségük, színük, illatuk, hasonló felhasználási körük alapján szerepel e fák kereskedelmi nevében a rózsafa, "rosewood".
Már az ókori Egyiptomban használták, Nyugat-Afrika szavannás vidékein terem. Elnevezései: "(nyugat-) afrikai rózsafa", "szenegáli rózsafa"
Világosabb, aranysárga-barna színezetű, neve: "narra" vagy "új-guineai rózsafa"
"bolíviai rózsafa", nagyon hasonlít az értékes rio paliszanderre "(dalbergia nigra)," sokszor úgy is nevezik.
"bolíviai rózsafa", "cerrado paliszander", "jacaranda paulista"
"amerikai rózsafa", "dominikai rózsafa"
"Indiai rózsafa"
Ezt bubingaként ismerjük, de nevezik "afrikai rózsafá"nak is, inkább rózsaszínű, mintázata sem hasonlít a többi rózsafára, de nagyon dekoratív.
Az ide tartozó rózsafákat nevezik paliszandereknek.
Hagyományosan értékes bútorokhoz furnérnak, faragásnak, berakásnak használják, ezenkívül a gitárok fogólapját, fúvós hangszerek testét, kis méretű tárgyakat, fogantyúkat, dísztárgyakat készítenek belőle. Nehéz, kemény, nagy szilárdságú faanyagok, megmunkálásuk nagyobb erőt igényel. Felületkezelésük időnként váratlan eredményeket produkál, érdemes előtte próbát végezni. Szórtan elhelyezkedő közepes vagy nagy pórusaik miatt pórustömítést kell alkalmazni. Óvatosan kell szárítani.

Alsóalmád, (1899-ig "Alsó-Jablonka", , ) község Szlovákiában, az Eperjesi kerület Homonnai járásában. 2011-ben 189 lakosából 150 szlovák és 26 ruszin volt.
Homonnától 30 km-re északkeletre az Udava partján fekszik.
A települést a vlach jog alapján alapították a 15. században a homonnai uradalom területén. Első írásos említése 1543-ban történt. Birtokosa a Drugeth család volt. Ortodox fatemploma a 16. században épült. 1600-ban temploma, paplaka és 14 adózója volt. 1715-ben 14, 1720-ban 9 háztartása adózott. 1828-ban 62 házában 460 lakos élt. A faluban vizimalom és fűrésztelep működött. A 17. században a Drugethek vámot alapítottak a településen.
Vályi András szerint "Alsó Jablonka. Orosz falu Zemplén Várm. földes Ura Szirmay Uraság, lakosai ó hitűek, fekszik Papinához 3/4, és Felső Jablonkához 1/2 órányira, hegyes, agyagos határja két nyomásbéli, leg inkább zabot, egyebet középszerűen terem, bikkfa erdője van, piatza Homonnán." 
Fényes Elek szerint "Jablonka (Alsó), orosz falu, Zemplén vmegyében, Papina fiókja: 28 r., 436 g. kath., 3 zsidó lak., 645 h. szántófölddel. F. u. gr. Vandernath. Ut. p. N. Mihály." 
Zemplén vármegye monográfiájában "Alsóalmád, azelőtt Alsójablonka, a gácsi határszélen fekvő ruthén kisközség, 62 házzal és 349 gör.-kath. lakossal. 1434-ben a Zbugyay családé. A XV. század vége felé a homonnai uradalom tartozéka egész a XVII. század végéig; 1621-ben azonban az Izbugyai család még mindig részbirtokosa. A mult század elején a Kácsándy családé, azután báró Mednyánszky Lászlóé, míg ma Hering János Gottfriednek van itt nagyobb birtoka. A községben gör.-kath. templom van, a mely 1752-ben épült. Postája Papházán, távírója és vasúti állomása Homonnán van." 
1910-ben 311, túlnyomórészt ruszin lakosa volt. 1920 előtt Zemplén vármegye Szinnai járásához tartozott.
2001-ben 180 lakosából 138 szlovák és 37 ruszin volt.
Görög katolikus temploma 1755-ben épült.

Felsőbaskóc, () község Szlovákiában, az Eperjesi kerület Homonnai járásában. 2011-ben 428 lakosából 421 szlovák volt.
Homonnától 12 km-re észak-északnyugatra fekszik.
1410-ben említik először.
Vályi András szerint "BASKÓCZ. Baskovce. Tót falu Zemplén Vármegyében, földes Ura Gróf Vandernoth Uraság, lakosai katolikusok, fekszik Goronyének szomszédságában, mellynek filiája, termésbéli tulajdonságaira nézve Alsó Ladiszkóczhoz hasonló, második Osztálybéli.
Fényes Elek szerint "Baskocz, tót falu, Zemplén vármegyében, Göröginye fiókja, 229 kath., 7 zsidó lak., 613 h. szántófölddel, vizimalommal. F. u. gr. Vandernath. Ut. p. Nagymihály.
1910-ben 209, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 440 lakosából 438 szlovák volt.

Alsóberek (1899-ig "Homonna-Bresztó", ) község Szlovákiában, az Eperjesi kerület Homonnai járásában. 2011-ben 573 lakosából 542 szlovák és 16 ruszin volt.
Homonnától 3 km-re északnyugatra fekszik.
Vályi András szerint "„Homonna Brezto. Tót falu Zemplén Vármegyében, földes Ura Gróf Vandernoth Uraság, fekszik a’ Homonnai járásban, lakosai katolikusok, és ó hitűek. Határja középszerű, vagyonnyai is tulajdonságaira nézve hasonlít Grosótzhoz, második Osztálybéli”."
Fényes Elek szerint "„Homonna-Bresztó, tót falu, Zemplén vmegyében, Homonna fiókja: 208 r., 40 g. kath., 10 zsidó lak. 519 hold szántóföld. Földes ura gr. Vandernath”."
Zemplén vármegye monográfiája szerint "Alsóberek, azelőtt Homonnabresztó. Tót kisközség, 289 róm. kath. vallású lakossal. Házainak száma 58. A XVI. század végén a homonnai uradalomhoz tartozott és a Homonnai Drugethek voltak az urai. Később a gróf Zichy és Van Dernáth családoké lett, azután az Andrássy grófoké és most is gróf Andrássy Sándornak van itt nagyobb birtoka. Templom nincs a községben. Postája, távírója és vasúti állomása Homonna."
1910-ben 279, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 543 lakosából 527 szlovák volt.

Alsócsernye, (1899-ig "Czernyina", ) község Szlovákiában, az Eperjesi kerület Homonnai járásában. 2011-ben 181 lakosából 173 szlovák volt.
Homonnától 17 km-re északnyugatra az Alacsony-Beszkidek déli részén az Ondavka völgyében fekszik.
1492-ben említik először, a homonnai uradalom réze volt.
Vályi András szerint "Czernina. Tót falu Zemplén Vármegyében, földes Ura Matyasovszky, és Pothorányi Uraságok, lakosai katolikusok, fekszik Jánkótzhoz nem meszsze, ’s ennek filiája, legelője elég, ’s marhával is nem haszontalan kereskednek lakosai, határbéli földgyének egy része soványas, más része pedig nem terméketlen, harmadik Osztálybéli."
Fényes Elek szerint "Czernyina, tót falu, Zemplén vgyében, Jankócz fiókja: 209 kath. lak., 672 hold szántófölddel. F. u. Marjássy, Poturnyai. Ut. post. Nagy-Mihály." 
Zemplén vármegye monográfiája szerint "Alsócsernye, azelőtt Czernyina. Tót kisközség, mindössze 25 házzal és 152 róm. kath. vallású lakossal, kiknek itt templomuk nincsen. Postája, távírója és vasúti állomása Homonna. Hajdan a Homonnaiak birtoka volt, azután a Máriássy és a Pothurnay családoké lett. Most nagyobb birtokosa nincsen." 
1910-ben 132, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 195 szlovák lakosa volt.

Alsólászlófalva, (1899-ig "Alsó-Ladiskócz", ) község Szlovákiában, az Eperjesi kerület Homonnai járásában. 2011-ben 350 lakosából 337 szlovák volt.
Homonnától 13 km-re északra fekszik.
1478-ban említik először, a homonnai uradalomhoz tartozott. Később a Klobusiczi és a Dernáth család birtoka.
Vályi András szerint "Alsó, és Felső Ladiskócz. Két tót falu Zemplén Várm. földes Ura G. Vandernót Uraság, lakosai katolikusok, fekszenek Szopkóczhoz nem meszsze, hegyes, és agyagos határjaik 3 nyomásbéliek, zabot, és krompélyt teremnek leg inkább, piatzok Homónnán van." 
Fényes Elek szerint "Alsó-Ladiskócz, tót falu, Lyubisse fil. 380 kath., 6 zsidó lak., 661 hold szántófölddel, vízimalommal. F. u. gr. Vandernath. Ut. postája Nagy-Mihály 4 óra." 
Zemplén vármegye monográfiája szerint "Alsólászlófalva, azelőtt Alsóladiskócz. Tót kisközség 58 házzal és 253 róm. kath. vallású lakossal. A homonnai uradalomhoz tartozott és a Drugethek voltak az urai. A mult század elején a gróf Klobusitzky családé lett, most azonban nagyobb birtokosa nincs. 1873-ban a kolera tizedelte meg lakosait. Róm. kath. temploma 1760-ban épült. Postája és vasúti állomása Udva, távírója Homonna." 
1910-ben 258, túlnyomórészt szlovák lakosa volt. 1920 előtt Zemplén vármegye Homonnai járásához tartozott. A második világháborúban a németek partizántevékenység miatt felégették. Lakói főként saját gazdaságaikban dolgoznak. 1946-ban a faluban gőzfűrészüzem épült.
2001-ben 372 lakosából 371 szlovák volt.

Alsóvirányos, (1899-ig "Alsó-Sitnyicze", ) község Szlovákiában, az Eperjesi kerület Homonnai járásában. 2011-ben 331 lakosából 330 szlovák volt.
Homonnától 18 km-re északnyugatra fekszik.
1408-ban említik először. Lakói földműveléssel, favágással foglalkoztak.
Vályi András szerint "Alsó, és Felső Sitnicze. Két tót falu Zemplén Várm. földes Urok Gr. Barkóczy Uraság, lakosaik katolikusok, fekszenek egymáshoz közel, Kosarócznak szomszédságában; dombos, veres agyagos határjok 3 nyomásbéli, gabonát, árpát, és zabot terem; erdejek van tőlgyes, és bikkes; szőlejek nints, piatzok Homonnán, és Varannón. " 
Fényes Elek szerint "Alsó-Szitnyicze, tót falu, Zemplén vmegyében, Jankócz fiókja: 298 r., 18 g. kath. lak., 729 h. szántófölddel. F. u. gr. Barkóczy. Ut. post. N.-Mihály.
Zemplén vármegye monográfiája szerint "Alsóvirányos, azelőtt Alsó-Sitnyicze. Kisközség, 52 házzal és 278 róm. kath. vallású, tótajkú lakossal. Első írott nyomát 1494-ben találjuk, a mikor Erdődi Bakócz Miklós az ura. Azután a kir. kamaráé lett, majd Perényi Gáboré, míg 1596-ban Pethő János kapott rá kir. adományt. Később a Bukovszky, majd a gróf Barkóczy és a báró Dessewffy család tulajdonába került, most azonban nagyobb birtokosa nincs. 1663-ban a pestis pusztította lakosait. Róm. kath. temploma 1600 körül épült. A falunak Homonnaolyka a postája, Kelcse a távírója és Homonna a vasúti állomása." 
1910-ben 263, túlnyomórészt szlovák lakosa volt. 1920 előtt Zemplén vármegye Sztropkói járásához tartozott.
2001-ben 368 lakosából 366 szlovák volt.

George Bernard Shaw (írói nevén G. B. Shaw) (Dublin, 1856. július 26. – Ayot St Lawrence, Hertfordshire, 1950. november 2.) ír drámaíró. Munkásságát 1925-ben irodalmi Nobel-díjjal honorálták. William Shakespeare után az ő műveit játsszák leggyakrabban az angol nyelvű színházakban.
Írország fővárosában született, Dublinban, a Synge Street 33 alatt, viszonylag szegény, protestáns szülők gyermekeként. Tanulmányait a dublini Wesley College-ban végezte, majd az 1870-es években Londonba költözött, hogy ott kezdje irodalmi pályafutását. Mielőtt zenekritikusként a Star nevű újságnál első sikereit begyűjtötte volna, már öt regényt is írt, pontosan: "Mr. Conolly házassága" "(The Irrational Knot)", "Művészszerelem" "(Love among the Artists)", "Cashel Byron mestersége" ("Cashel Byron's Profession"), "Trefusis úr" "(An Unsocial Socialist)", és a legjobb, "Éretlenek" "(Immaturity)", ezeket azonban mind elutasították. (Az "Éretlenek"et csak 50 évvel megírása után adták ki.) Shaw nem volt nagy tehetségű elbeszélő, és ezek a regények, bár olvashatóak, csak annyiban fontosak, hogy egy-két színdarabja szcenáriójának alapjául szolgáltak. Nem ekkor döntött úgy, hogy drámaíró lesz; de azt belátta, hogy regényíróként nem tudna megélni. 1880-ban hallotta Henry George előadásait a szocializmusról, és azonnal a földek államosítása mellé állt, de miután elolvasta Karl Marx "Das Kapital" "(A Tőke)" című könyvét, túllépett Henry George szocializmusán, és a kapitalizmus összes formájának az államosítását hirdette.
Shaw legfontosabb eredménye ebben az időben, hogy felismerte saját képességeit. Lévén ideges, félénk és érzékeny, nem tudott igazi hatást kelteni hallgatóiban; így közparkokban, előadótermekben, és utcasarkokon szónokolt, hogy hozzászokjon a nyilvánossághoz, míg döbbenetes módon egy pár év alatt az egyik legjobb szónok lett egész Angliában. Kevés szónok volt akkora hatással a közönségre, mint Shaw, aki egyik másodpercben megnevettetett mindenkit, aztán egyszerre, egy ugrással rávilágított a mondanivalója lényegére.
Huszonöt éves korában áttért a vegetáriánus diétára; ""Shelley leszoktatott a kannibalizmusról", mondogatta később.
1885-től 1929-ig, hetvenegy éves koráig Shaw szinte folyamatosan dolgozott: írt harminchét színdarabot, köztük számos remekművet; sok esszékötetet és újságcikket, ezenkívül szónoklatokat is tartott, a központosított kereskedelemtől az anarchizmusig bezárólag mindenféle témában.
Mégis csak 1892-ben jutott eszébe, hogy színműíró legyen, és akkor se ő gondolt erre, hanem egy barátja kérte meg, hogy írjanak együtt egy darabot. Oscar Wilde egyszer azt a megjegyzést tette, hogy Shawnak nincsenek ellenségei, de a barátai se szeretik. A helyzet az volt, hogy Shawnak, mint minden ellentmondásos figurának, sok ellensége volt, de számos barátja is, mint például Sidney Webb, Edward Carpenter, Annie Besant, Ellen Terry, Harley Granville-Barker, Arábiai Lawrence vagy Gilbert Murray.
Első barátai William Archer és Sidney Webb voltak, két ember, aki nemcsak Shawtól különbözött nagyon, de egymástól is. Webb született bürokrata volt, tervező ember. Shaw 1884-ben csatlakozott a Fabian Society-hez, és Webb egy év múlva követte a példáját. Ez a főként értelmiségiekből álló társaság nagy befolyást gyakorolt a Labour Party-ra. Archer, Ibsen angol fordítója és propagátora, drámaíró és kritikus volt. Állítólag annyira nagylelkű és kedves ember volt, hogy a szemébe mondta egy írónak, hogy egy darabja rossz, de az meg se sértődött. Ő vette rá Shawt, hogy foglalkozzon Marxszal, és Wagnerrel. 1885-ben beajánlotta Shawt a "Pall Mall Gazette"-hez kritikusnak, és rávette, hogy írjanak együtt darabot. Archer szállította a témát, Shaw írta volna a dialógusokat, de mivel Shaw a cselekményt két felvonás alatt elhasználta, és csak az első felvonásban követte pontosan Archer elképzeléseit. Archer nem vállalta így a darabot, Shaw pedig félretette a darabot és a "World" színikritikusa lett (1886-ban, egyébként Archer ajánlotta be). Még ugyanebben az évben, T. P. O'Connor megalapította a "Star" című lapot. Shaw vezércikekket írt az újságba egy darabig, de szocialista nézetei miatt a zenekritika-rovathoz került át. "Corno di Bassetto" álnév alatt írta zenekritikáit, amiből mellőzte a szakszavakat és az érthetetlen zsargont. Ezek a cikkek még 100 évvel megírásuk után is olyan olvashatók, mint voltak. 1937-ben kiadták az összeset "Music in London" címmel. 1889-ben megjelent a "Fabian Essays in Socialism" című műve is. 1890-ben Shaw a "Star"tól a "World"höz ment át. a következő évben jelent meg a The Quintessence of Ibsenism, című Ibsen-védő könyvecskéje.
Ibsen elképesztő hatást gyakorolt a világszínpadra ebben az időben: "Kísértetek" című színdarabját 1891-ben mutatta be az Independent Theatre, a darabot ugyanolyan szenteskedő bojkott fogadta, mint Norvégiában tíz évvel azelőtt. A színház 1892-ben bemutatta Shaw első darabját, a Sartorius úr házait ("The Widowers' Houses"), ami ugyanekkora botrány lett. Következő darabja, "A nőcsábász" ("The Philanderer", 1893) talán a legrosszabb (kivéve néhány nagyon idős korában írt darabját), nem is mutatták be 1905-ig. Warrenné mestersége ("Mrs Warrens Profession", 1894) jött ezután, és a főkamarás be is tiltotta. A gyorsmenetű, tömör és hatásos darab bizonyítja, hogy Shaw, ha akart volna, tudott volna, jól megcsinált színdarabokat is írni. Következő darabjai: Fegyver és vitéz ("Arms and the Man", 1894), Candida (1895, A sors embere ("The Man of Destiny", 1895), Sosem lehet tudni ("You Never Can Tell", 1898) először nem voltak sikeresek. Úgy tűnt, Shaw elfogadta, hogy drámaírőként is olyan kudarcot vallott, mint regényíróként: állást vállalt a "Saturday Rewiew" című lapnál mint drámaelemző kritikus. 1897-ben Richard Mansfield amerikai színész bemutatta Az ördög cimboráját New Yorkban nagy sikerrel. Shaw egyfelvonásosát, A sors emberét Sir Henry Irving vállalta. Ekkor ismerkedett meg Ellen Terryvel, hosszú barátságuk alatt váltott leveleiket 1931-ben adták ki "Their Correspondence" címmel. Ez a szerencse egy évig kitartottt: Henry Irving visszadobta A sors emberét, a Sosem lehet tudnit pedig a színészek nem voltak hajlandóak vállalni. Shaw ekkor írta meg a Brassbound kapitány megtérése ("Captain Brassbound's Conversion", 1900) című darabját, amelynek főszerepét, Lady Cicely Waynflete-et Ellen Terrynek írta, de a színésznő nem látott benne fantáziát. Shaw ezen nagyon elkedvetlenedett.
1898-ban a túlfeszített munka miatt fizikailag nagyon leromlott, Charlotte Payne-Townshend ír örökösnő ápolta, majd 1898. június 1-jén összeházasodtak. A források egy része szerint fehér házasságban éltek.
Miután Shaw felépült, befejezte a Caesar és Kleopátra "Caesar and Cleopatra", 1898 című darabot, egyik legjobb művét. Az 1899-es bemutatón Stella Campbell játszotta Kleopátrát. Ezután egy évig nem írt darabokat: 1901-ben kezdett neki az Ember és felsőbbrendű embernek ("Man and Superman", 1901 – 03), egyik legragyogóbb komédiájának. Ezt a darabot Harley Granville-Barker és John E. Vedrenne mutatta be, mint a "John Bull's Other Island"et (1904) is. A John Bullt VII. Eduárd brit király is megnézte, aztán betiltották. 1905 novemberében mutatták be a Barbara őrnagyot ("Major Barbara", 1905), amely (főleg az előszavában) az üdvhadsereggel és a fegyverkezéssel is foglalkozott. 1906-ban mutatták be Az orvos dilemmája című komédiáját, amelynek egyik alakját Almroth Wrightról másolta a szerző. Ezután következett a Getting Married (1908), a Misalliance (1910), majd a "Fanny első színdarabja" ("Fanny's First Play", 1911), amit 624-szer adtak sorozatban, a főszerepben Lillah McCarthyval. Ebből a korszakból legjobb művei "A tőrbecsalt Blanco Posnet" ("The Shewing-Up of Blanco Posnet", 1909) és az "Androcles és az oroszlán" ("Androcles and the Lion", 1912).
1914-ben mutatta be Sir Herbert Tree a "Pygmaliont" (1912-ben írta Shaw). Tree maga játszotta Henry Higginst, Stella Campbell a virágáruslányt, "Eliza Doolittle"-t. A darab világsikert aratott, a kritikusok szerint méltán.
A háború alatt Shaw nagyon népszerűtlen volt. Az első perctől fogva a béke mellett volt. Már 1914-ben megjelentette "Okos szó a háborúról" című könyvét, melyben többek között az angol diplomácia ügyetlenkedését és a külügyminiszter képmutató viselkedését is hibáztatta a háború kitöréséért. Shaw-tól elszedték az állampolgárságát, és a társasági eseményekről egy időben látványosan elvonult mindenki, ha megjött. Az angol miniszterelnök, Sir Herbert Asquith egyszer kijelentette: Shaw-t agyon kéne lövetni. A háború alatt írta egyik legvitatottabb darabját, a "Megtört szívek házát" ("Heartbreak House", 1913-16, bemutató: 1920). Shaw úgy vélte, hogy ez a Lear királyra (és külsőségekben a csehovi drámára) emlékeztető darab remekmű, "felér ötven Candidával", mondta, bár a kritikusok nagy része a "Szent Johannának" adta Shaw életművén belül az első helyet. Különös módon, erről a darabjáról kevesebbet beszélt, mint bármelyik másikról, és akkor is nagy vonakodva. Valami módon szívügye lehetett a "Megtört szívek háza".
A Megtört szívek háza után 1920-ban fejezte be a Vissza Matuzsálemhez című "metabiológiai pentateuch"-ját. Ez hosszú, nehéz darab inkább öt különálló dráma, mint egy teljes alkotás. Az Édenkertben kezdődik, aztán az 1920-as évek Angliájában folytatódik, majd elvezet "egészen a gondolat határáig"". Shaw-t az emberi élet meghosszabbításának rögeszméje foglalkoztatta. Az ideális átlagéletkort 300 évben határozta meg, és úgy vélte, hogy a változás tömeges génmutáció révén már a 20. században megkezdődik, majd a 30. századra a világ kettészakad a "rövidéletűek" és a "hosszúéletűek" társadalmára. A darab 31920-ban játszódó ötödik részében már mindenki halhatatlan, és csak balesetben lehet meghalni. Az emberek sugárzóan szép, kifejlett ifjúként tojásból kelnek ki, 3-4 évig árkádiai körülmények között játszanak, szerelmeskednek, művészkednek és sportolnak, majd "öregekké" válnak, elhagyják társaikat, és magányosan, komoran bolyonganak az idők végeztéig, matematikai problémákon töprengve. Shaw utópiája egyúttal azt is szemlélteti, hogy a 20. századi emberek legkivételesebb példányait is buta gyereknek tartanák abban a világban.
1922-ben Shaw lefordította német fordítójának, Siegfried Trebitschnek "Frau Gitta's Sühne" című darabját, és a III. felvonást át is dolgozta, a darabot így önálló munkaként tartják számon, meg is jelent az angol összkiadásokban.
1923-ban írta Szent Johanna "(Saint Joan)" című darabját, amit New Yorkban mutattak be először, aztán Londonban. A darab szinte mindenhol óriási siker volt (és az még ma is), furcsa formája, és hosszú, egyes kritikusok szerint felesleges epilógusa ellenére. (Shaw-t nem lehetett meggyőzni, hogy a darabnak a hatodik képpel véget kéne érnie; állította, hogy az addigi cselekményből nem is lehetne gondolni, hogy a Szüzet szentté avatják.)
Shaw ekkorra a világ egyik legismertebb embere lett, csak Albert Einstein és Mahátma Gandhi vetekedhetett ismertségével. 1925-ben neki ítélték az irodalmi Nobel-díjat. Sose fogadott el egyébként díjakat, de ezt hosszas vonakodás után átvette.
Shaw politikai művek írásába kezdett; 1928-ban jelent meg a "Szocializmusról, kapitalizmusról nőknek", 1944-ben a "Politikai ábécé" ("Everybody's Political What's What").
Shaw darabjai, amik ebből a korszakból származnak, még mindig döbbenetesen elmések, de az öregedés félreérthetetlen jeleit mutatják. A forma most már egyáltalán nem izgatta. A legjobb darabok, amiket ekkor írt, még mindig nagyon érdekesek. "A királyság szekere" ("The Apple Cart", 1929) váratlanul népszerű volt. Varsóban volt az ősbemutató, Magyarországon mutatták be másodszorra. Az "Olyan igaz, hogy nem is lehet szép" (1931) az első világháború utáni generáció kétségbeeséséről, céltalanságáról szól. A darabot értetlenül fogadták; furcsa mód csak a második világháború után lett nyilvánvaló, mennyire igaza volt Shaw-nak. Az anyanyelvű kritika (Evans, Ervine) egyik legjobb öregkori darabjának tartja az "„In Good King Charles Golden Days”" -t (1939). (Más, ebben a korszakban írott művei (pl: "On the Rocks" (1933), "The Simpleton of the Unexpected Isles" (1934), "The Millionairess" (1935), "Genf" "(Geneva)", 1938) már csak nyomokban emlékeztetnek a korábbi nagy dobásokra.)
Ezzel együtt, Shaw művei közül a "Szent Johanna" az utolsó remekmű, ami Ervine szerint ugyanazt a szerepet tölti be Shaw életművében, mint Shakespeare-ében "A vihar".
A '40-es évek elején megfilmesítették a "Barbara őrnagy"ot, a "Pygmalion"t és a "Caesar és Kleopátrát".
1943-ban, hosszú szenvedés után meghalt Charlotte Shaw. Gyerekük nem volt. A drámaírót nagyon megviselte felesége elvesztése. Barátai nagyrészt mind meghaltak ekkorra, nagyon egyedül maradt. Élete hátralévő része békés és magányos volt. (A második világháború utáni drámái: "Buoyant Billions" (1936, 1946-48), "Farfetched Fables" (1949), "Shakes versus Shav" (1949), "Why She Would Not" (befejezetlen, 1950) nem igazán jelentősek.)
1950 szeptemberében Shaw leesett egy almafáról. Kórházba vitték, majd saját kérésére október 4-én hazavitték. November 2-án halt meg. Az egész világ meggyászolta. A "Times" vezércikke Shaw halálával foglalkozott; az indiai kormányfő rendkívüli ülést hívott össze; az amerikai Broadwayn leoltották a villanyokat.
Nem hagyta szó nélkül a szülőföldjén zajló politikai csatározásokat. Állítólag az ír „húsvéti felkelés” után megjegyezte, hogy „nem sikerült annyi házat lerombolniuk az angoloknak, amennyit az írek ne tudnának visszaépíteni”. Ennek megfelelően tüntetett a lázadó ír vezetők kivégzése ellen is. Az IRA (Irish Republican Army) egyik vezetője, Michael Collins, személyes jóbarátja lett, akit otthonába is meghívott, amikor Collins Londonba látogatott, hogy Lloyd George miniszterrel tárgyaljon az angol-ír szerződésről. Collins 1922-es meggyilkolása után személyes üzenetben fejezte ki együttérzését Collins egyik nővérének.
Mivel foglalkoztatta az angol írás következetlensége, vagyonának egy részét felajánlotta végrendeletében egy olyan alap számára, amely egy új, fonémikus ábécét szeretett volna az angol nyelv számára. Mivel utolsó napjaira azonban nem maradt túl sok pénze, így a próbálkozásból végül nem lett semmi. Azonban amikor a "Pygmalion" című darabjára épülő My Fair Lady hatalmas siker lett, szerzői jogdíjakből hatalmas vagyonná kezdett duzzadni öröksége. Ezek után már megérte a rokonoknak perre vinni az öröklési ügyet, ami végül oda vezetett, hogy egy peren kívüli megállapodásban az ábécé támogatására csak egy kis összeg maradt. Az elkészült ábécé egyébként a shaw-i ábécé nevet viseli.
A londoni Shaw Színház 1971-ben nyitotta meg kapuit.
Halála után megjelent válogatások cikkeiből, tanulmányaiból:




Bartók Béla műveinek teljes jegyzékét Szőllősy András zenetörténész (1921–2007) alkotta meg, így Bartók kompozícióit Szőllősy-jegyzékszámmal határozzák meg.
Persze mint minden jegyzéknél, itt is merültek fel problémák. Az új változat, a BB (Béla Bartók Thematic Catalogue) jelenleg előkészületben.
Bartók Béla műveit pályája kezdetétől az Anschlussig az osztrák Universal Edition adta ki, utána a Boosey & Hawkes kiadó jelentette meg, ma ők birtokolják a teljes Bartók-életmű kiadási jogait.
Megjegyzés: a fiatalkori műveknek "Dille-műjegyzékszáma" is van (DD)

Ez a kategória a modern Izraellel kapcsolatos szócikkeket tartalmazza.

A Virtuálfény (angolul: "Virtual Light") William Gibson 1993-ban megjelent cyberpunk regénye. A könyv a Híd-trilógia első kötete. Magyarul 1995-ben Szántai Zsolt fordításában jelent meg.
Gibson új regénye egy Neurománc ciklusnál közelebbi jövőbe kalauzol minket. Ennek a világnak a lakói információfogyasztó polgárok, de nem lehetnek sem gyorsabbak, sem okosabbak az őket körülvevő számítógépeknél.
Egyik főhősünk egy zsaru, Berry Rydell, aki jobb napjain az IntenSecure-nak dolgozik, de elkövet egy hibát, ezért Los Angeles-be kell mennie új munkáért. Ott megbízást kap Warbabytől, ami elég egyszerűnek hangzik: legyen a sofőre.
Története később összefonódik a könyv másik hősével, Chevette Washingtonnal, aki futárként bizalmas információkat szállít egyik megakorporációtól a másikba. Egyik este azonban munkája során egy buliba cseppen, ahol egy fazon rámászik. Chevette reakcióképpen ellop a pasastól egy fekete tokot. Nem tudja mi az. Amikor kinyitja, egy szemüveget talál benne. Felveszi, de nem lát semmit benne, csak sötétséget. Csak később derül ki, hogy a szemüveg egy Virtualszemüveg, ami egyébként is lopott.
Rydell itt jön a képbe, megbízzák, hogy vagy a szemüveget, vagy a lányt, vagy mindkettőt szerezze meg. Végül is mindkettőt sikerül megszereznie, sőt Rydell megszabadul egykori főnökétől, Warbabytől is, ez után viszont állandó félelemben kell élnie Chevette-el az oldalán. Warbaby ugyanis figyelteti.
A konfliktus egy virtuálszemüveg körül zajlik, amely információkat ír ki szinte mindenről. Olyan információkat, amik nem kerülhetnek ki egy bizonyos körből. De mert Chevette ellopta a szemüveget és később már használni is tudta, olyan információk jutottak a birtokába, amiknek nem szabadott volna kikerülnie.
„Az információ is szolgáltatás és most megfizettek érte!”

Az Aube folyó Franciaország területén, a Szajna jobb oldali mellékfolyója.
A folyó Auberive-nél, a Langres-fennsíkon Haute-Marne megyében ered, és Romilly-sur-Seine-nél torkollik be a Szajnába. Hossza 248,3 km. 
services.sandre.eaufrance.fr

Az Essonne folyó Franciaország területén, a Szajna bal oldali mellékfolyója.
A folyó Loiret megyében ered 130 méter magasan, és Corbeil-Essonnes-nél torkollik be a Szajnába. Vízgyűjtő területe 1 949 km², a hossza 97,1 km. Átlagos vízhozama 8,3 m³ másodpercenként.
Mellékfolyója a Juine.
services.sandre.eaufrance.fr

Barátlak, (1899-ig "Rohozsnyik", ) község Szlovákiában, az Eperjesi kerület Homonnai járásában.
Homonnától 28 km-re északnyugatra található.
Vályi András szerint "ROHOSNIK. Orosz falu Zemplén Várm. földes Ura Dezsőfy Uraság, lakosai ó hitüek, fekszik n. k. Felső Szitnitzéhez 1, d. Kosarótzhoz 2, n. ny. Piskarótzhoz 1, é. Pritulyánhoz fél óránnyira; egyéb tulajdonságai hasonlók Pristulyánéhoz." 
Fényes Elek szerint "Rohosnyik, orosz falu, Zemplén vgyében, Jankócz fil. 112 g. k., 7 zsidó lak. 174 hold szántófölddel. F. u. Dessewffy. Ut. p. Orlich." 
Zemplén vármegye monográfiája szerint "Barátlak, azelőtt Rohozsnyik. Tót kisközség, melynek csak 13 háza és 66 gör.-kath. lakosa van. A XVI. század elején a kir. kamara birtoka, azután Perényi Gáboré, míglen 1569-ben Pethő János kap rá kir. adományt. Az 1598-iki összeírás alkalmával Pethő István, Gáspár és Ferencz az urai. Még 1698-ban is a sztropkói uradalom tartozéka. 1773-ban Dessewffy Tamás, utána a Jekelfalussy és a gróf Schönborn család bírja. Ma nincs nagyobb birtokosa. Templom sincs a faluban, melynek postája Sztropkón, távírója Kelcsén és vasúti állomása Homonnán van." 
Magyar neve onnan való, hogy egykor kolostora volt. 1920 előtt Zemplén vármegye Sztropkói járásához tartozott.
1910-ben 93, túlnyomórészt ruszin lakosa volt.
2001-ben 47 lakosából 44 szlovák volt.
2011-ben 39 lakosából 27 szlovák és 11 ruszin volt.

Dadafalva (1899-ig "Dedasócz", ) község Szlovákiában, az Eperjesi kerület Homonnai járásában. 2011-ben 172 szlovák lakosa volt.
Homonnától 15 km-re északkeletre fekszik.
1543-ban említik először.
Vályi András szerint "DEDASÓCZ. Dedasovce. Tót falu Zemplén Vármegyében, földes Ura Gróf Csáky Uraság, lakosai katolikusok, határja három nyomásbéli, ’s ha trágyáztatik, elég termékeny, réttye jó szénát terem, legelője elég, fája mind a’ kétféle, malma helyben, piatzozása Homonnán, itatója alkalmatos; de mivel határja hegyes, sovány, és nehezen trágyáztathatik, harmadik Osztálybéli." 
Fényes Elek szerint "Dedasócz, Zemplén v. orosz falu, Lyubisse fil. 210 g. kath., 9 zsidó lak. 267 h. szántóföld. F. u. gr. Csáky. Ut. p. N.-Mihály." 
1910-ben 75, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 159 szlovák lakosa volt.

Felsőalmád, (1899-ig "Felső-Jablonka", , ) község Szlovákiában, az Eperjesi kerület Homonnai járásában. 2011-ben 65 lakosából 36 ruszin, 22 szlovák és 3 ukrán volt.
Homonnától 34 km-re északkeletre, Szinnától 15 km-re északra a lengyel határ közelében fekszik.
1436-ban említik először, de már a 14. században is létezett.
1523-ban a Drugethek birtoka.
Fényes Elek szerint "Jablonka (Felső), orosz falu, Zemplén vmegyében: 6 rom., 670 g. kath., 10 zsidó lak. Görög anyaszentegyház. 726 hold szántóföld. F. u. Szirmay. Ut. p. N. Mihály.
1910-ben 524, túlnyomórészt szlovák lakosa volt. 1920 előtt Zemplén vármegye Szinnai járásához tartozott.
2001-ben 84 lakosából 44 szlovák, 32 ruszin és 8 ukrán volt.

Dukesz Márta, "Bakacs Lászlóné" (Szombathely, 1914. február 18. – 2011. augusztus 28.) az első nő, aki az olimpiai fáklyával futott.
Dukesz Miksa ügyvéd és Lendler Hermin leányaként született. 1936-ban az olimpiai láng útja Athénból Magyarországon keresztül vezetett Berlinbe. Július 29-én a reggeli órákban ért a staféta Győr határába. Itt a vámtól az országzászlóig terjedő három kilométeres útvonal egyik részén vitte a fáklyát Dukesz Márta, az első női futó az olimpiai lánggal.

A softball mondhatni a baseball egy variánsa, szabályaiban kevés az eltérés. A különbség annyi, hogy nagyobb labdával játsszák, melyet a dobó alulról dob és kisebb a pálya mérete.
Nyugat Európában és Amerikában van koedukált és férfi változata is.
Két fajta softballt játszanak. Van a fast pitch, illetve a slow pitch. Mint ahogy nevéből is következik, az ütőnek dobott labda gyorsasága (illetve pár szabály) a különbség a két változat között.
A slow pitchnél a labda röppályája el kell hogy érje az ütő fejmagasságát. Tehát egy nagy ívű, viszonylag gyenge dobással, ejtéssel kell a labdát eljuttatni az ütőnek. A fast pitchnél nincs ilyen megkötés.
A sport hazájának Amerikát tekintik, csakúgy, mint a baseball esetében, de népszerű Ázsiában és Ausztráliában is.
A softball 1996 és 2008 között szerepelt az nyári olimpiai játékok sportágai között.


Hidasnémeti Ferdinandy Gejza (Kassa, 1864. június 10. – Budapest, 1924. március 17.) jogtudós, egyetemi tanár, a hidasnémeti Ferdinandy család sarja. Neve több alakban is előfordul: egyes források vezetékneveként a Ferdinándy, keresztneveként pedig a Geyza változatot használják.
A nemesi származású hidasnémeti Ferdinandy-család sarja. Édesapja, hidasnémeti Ferdinandy Bertalan (1821-1894), királyi tanácsos, Abaúj vármegye első alispánja, Kassa, Eperjes, Bártfa és Kisszeben szabad királyi városok főispánja, édesanyja, brünwaldi Rozeth Johanna (1834-1902) volt. Tanulmányait Kassán kezdte, majd mikor édesapja 1875-ben Budapestre költözött, a II. kerületi főgimnáziumban folytatta és az V. kerületi főgimnáziumban fejezte be. Katonai szolgálatra készült; 1882-ben a 24. vadászzászlóaljnál teljesített katonai szolgálatot és tartalékos hadnagyi ranggal távozott a katonaságtól és jogi tanulmányokba kezdett a budapesti egyetemen. 1877-ben kapott doktori címet kapott. 1886-ban a honvédelmi minisztériumban fogalmazó gyakornok lett; 1889-ben segédfogalmazóvá, 1890-ben pedig fogalmazóvá neveztetett ki. 1895-ben a budapesti tudományegyetemen a jogi diszciplína egyik sajátos magyar ágazatából, a közjogból nyert magántanári képesítést.
1905-ben rendkívüli tanári címet kapott, a Magyar Tudományos Akadémia pedig levelező tagjává választotta. 1918-ban címzetes nyilvános rendkívüli tanár lett. 1919-ben honvédelmi államtitkárrá nevezték ki.
Hazai jogi tanulmányok után közigazgatási pályára lépett. Köztisztviselőként a honvédelmi minisztériumban teljesített szolgálatot, ahol 1907-ben osztálytanácsossá nevezték ki, majd 1912-ben – az új véderőtörvények (1912:XXX. tc.) előkészítésében szerzett elvitathatatlan érdemei elismeréséül – miniszteri tanácsosi címet adományoztak neki.
Hazánk legkiválóbb közjogászainak egyike volt. Elsősorban a magyar közjog történetével, valamint alkotmányjoggal, ezen belül a Szent Korona tanával foglalkozott. Fiatalon lelkesedett Széchenyi Istvánért, híve volt a dualizmusnak, bár az idő előrehaladtával egyre több korrekcióra tett javaslatot. Későbbi írásaiban viszont már egyértelműen az önálló magyar államiság mellett foglalt állást. Minisztériumi munkája, az egyetemi katedra, illetve tudományos tevékenysége mellett – különösen 1903 és 1905 között – élénk publicisztikai tevékenységet fejtett ki.
Budapesten, a Kerepesi úti temetőben helyezték nyugalomba, ahonnan hamvait – a Nemzeti Panteon kialakítása miatt – Hidasnémetibe telepítették át.
Felesége komoróczi és szantandrási Bencsik Izabella volt, akitől három fia született:
Nevét őrzi a Ferdinandy Gejza-díj, melyet a honvédelmi miniszter adományoz „"a katonai közigazgatásban tartósan végzett kiemelkedő munka, valamint a honvédelmi igazgatás korszerűsítése érdekében kifejtett átlagon felüli teljesítményért"”.


Bolyai Farkas (Bólya, 1775. február 9. – Marosvásárhely, 1856. november 20.) magyar matematikus, 1832-től a Magyar Tudós Társaság tagja. Első életrajzírója, Paul Stäckel szerint vele kezdődik a magyarországi matematikai kutatás története.
A sokoldalú tudós más tudományterületekkel illetve művészetekkel is foglalkozott, és gyakorlati téren is tevékenykedett. Saját korában művei csak szűk körben váltak ismertté, így több kutatási eredménye más matematikusok nevén került be a matematika történetébe, őt magát a nemeuklideszi geometriák előfutáraként tartják számon. Majdnem fél évszázadig dolgozott a marosvásárhelyi református kollégium matematika-, fizika- és kémiaprofesszoraként, ez idő alatt rengeteget tett a korszerű természettudományos ismeretek elterjesztéséért. Leghíresebb tanítványa saját fia, Bolyai János volt.
Elszegényedett nagybirtokos családból származott. Édesapja, Bolyai Gáspár már csak szolgabírói állással és egy kisebb birtokkal rendelkezett, viszont híres volt gazdálkodói hozzáértéséről, és vidám, józan eszű, művelt férfiként tartották számon. Édesanyja, Pávai Vajna Krisztina egy domáldi kisbirtokot kapott hozományul, ezt örökölte később Bolyai Farkas.
1781-től a nagyenyedi kollégiumban tanult, ahol kitűnt különleges tehetségével. Rövid idő alatt megtanult latinul, görögül, héberül, románul, később németül, angolul, franciául és olaszul; kilencéves korában bármely témáról latin verset rögtönzött. Felfigyelve tehetségére báró Kemény Simon fia mellé vette tanulótársnak és oktatónak, így 1788-ban a fiú Marosvécsre került a bárói kastélyba. Tanulótársában, az ifjabb Kemény Simonban élete végéig hűséges barátra talált, aki később anyagilag is támogatta. 1790-től mindketten a kolozsvári református kollégiumban tanultak. Kolozsvári tanulóévei alatt kipróbálta a színészkedést, rajzolt és festett, de a festészetről gyenge szeme miatt orvosi tanácsra lemondott. 1795-ben Kemény Simonnal külföldi tanulmányútra indultak, 1796-ban Jénában időztek egy darabig. Itt anélkül, hogy beiratkozott volna az egyetemre, eljárt néhány előadásra, többek között Johann Gottlieb Fichte filozófiai előadásait hallgatta. 1796 októberében mindketten beiratkoztak a göttingeni egyetemre, Kemény Simon jogot tanult, Bolyai Farkas pedig matematikát. Göttingenben került baráti kapcsolatba Gauss-szal, akivel sokat beszélgettek a geometria alapjairól, és utóbb, ha rendszertelenül is, de leveleztek egymással.
1799-ben tért vissza hazájába, ahol a Kemény család meghívta Kolozsvárra, hogy az egyik fiú nevelője legyen. Kolozsváron ismerkedett meg Benkő József kirurgus (borbély-sebész) lányával, Zsuzsannával, akivel 1801. szeptember 28-án kötöttek házasságot Kolozsvárt. Első gyermekük, János is itt született 1802. december 15-én
Hamarosan Domáldra költöztek, ahol Farkas kertépítésbe és gazdálkodásba kezdett. 1804-ben a marosvásárhelyi kollégium matematikaprofesszorának hívták meg. Két gyermekük született, 1802-ben János, illetve 1804-ben Anna, aki kétéves korában meghalt. Fia nevelésére sok gondot fordított, tanítóit a legjobb főiskolás diákok közül válogatta, de matematikára saját maga tanította, és vigyázott, hogy a szellemi fejlődés ne menjen a testi rovására. Rossz anyagi körülmények között élt, szűkös tanári fizetését kertészkedéssel pótolta, János taníttatásához ismerősök támogatására volt szükség. 1820-ban megpályázta az erdélyi kamarai erdők jól jövedelmező főfelügyelői állását, de nem járt sikerrel.
1821-ben, négy évi hosszú kínlódás után meghalt felesége. 1824-ben újra megnősült, a nála sokkal fiatalabb Somorjai Nagy Terézt, egy marosvásárhelyi vaskereskedő lányát vette el. Ebből a házasságából is két gyermeke született, 1826-ban Gergely, később egy Berta nevű kislány, aki nem élt sokáig. 1833-ban ismét özvegységre jutott. Ebben az évben Bolyai Jánost betegsége miatt nyugdíjazták, így hazaköltözött egyedülálló apjához, de csak egy évig bírtak együtt lakni. Különköltözésüket gyakori levélváltások követték.
Bolyai Farkas 1851-ben, 76 évesen ment nyugdíjba, hátralevő éveit visszavonultságban élte le. 1854-ben két nagy bánattal kellett megküzdenie: meghalt kis unokája (Berta) és öreg barátja, Gauss. Nyolcvanéves korától az elmúlás gondolata foglalkoztatta és tudatosan készült rá. Megírta végrendeletét, saját halotti jelentését és intézkedett temetéséről: azt kérte, hogy a temetésén se pap, se gyászbeszéd ne legyen, sírja felé ne állítsanak síremléket, csak egy almafát ültessenek. 1856. november 20-án, agyvérzésben hunyt el.
Bolyai Farkas nevét egyaránt jegyzi a matematikatörténet és a magyar irodalomtörténet is. Tevékenysége azonban ennél sokkal szerteágazóbb volt: foglalkozott fizikával, filozófiával, zeneelmélettel, erdészeti kérdésekkel, gyümölcstermesztéssel, borászattal, különböző műszaki problémák megoldásával, gyógyászati és gyógyszerészeti kérdésekkel. Az általa feltalált takarékos főző- és fűtőkemence a korabeli Erdélyben nagy népszerűségnek örvendett. Pedagógusként arra törekedett, hogy az elméleti oktatást lehetőség szerint összekapcsolja a gyakorlattal. Hozzáállására jellemző, hogy 1811-ben örömmel vállalkozott az újonnan bevezetett "mezőgazdasági és állatgyógyászati ismeretek" tantárgy tanítására.
1832-ben – Döbrentei Gábor ajánlása alapján – a Magyar Tudós Társaság levelező tagjává választotta, de nem a matematikai, hanem a természettudományi osztályban. A levelező tagság alapjául valószínűleg az 1830-ban megjelent magyar nyelvű "Arithmetica eleje" című könyve szolgált, más források szerint főleg szépirodalmi munkásságáért választották meg. Feltehetőleg ennek hatására írta meg 1834-ben "Marosszéki lakodalmi szertartások" című néprajzi tanulmányát. 1848 augusztusában vendégül látta Kreil Károlyt, a prágai csillagvizsgáló igazgatóját, adjunktusával együtt, akik földmágnesességi méréseket végeztek kertjében.
Még göttingeni évei alatt kezdett el foglalkozni Euklidész ötödik posztulátumával, amelyet a többi axiómából levezethetőnek tartott. Erre vonatkozó kutatásait 1804-ben foglalta össze, és levélben elküldte Gaussnak, aki azonban rövid időn belül rámutatott a bizonyítás téves voltára. Bolyai azonban tovább próbálkozott a párhuzamossági axióma bizonyításával, többek között bebizonyította, hogy a „három, nem egy egyenesen található pont egy körön található” állítás egyenértékű ezzel.
Fő matematikai műve a "Tentamen", amelynek két kötete 1832–33-ban saját kiadásban jelent meg. Ebben igyekszik axiomatikus alapokra helyezni és rendszerbe foglalni az aritmetikát és geometriát. A matematika történetében az elsők között volt, akik követelményként írták elő az egy rendszerbe tartozó axiómák kölcsönös függetlenségét: „Olyant nem kell az alapok közé tenni, mely a többiből következik.” A bevezető részben használt fogalmai a halmazelmélet első kezdeményének tekinthetők. A komplex számok tárgyalása során elsőként fogalmazta meg a permanenciaelvet: „... a műveletek az általánosság vitorlája alatt folytathatóak legyenek és az általánosság – amennyire csak lehetséges – el ne vesszen.” A matematikai analízis felépítése során az volt az álláspontja, hogy kerülni kell az Euler-féle „végtelen kicsinyek” használatát, helyette a "limes" fogalmát használta, amelyet magyarul a maga alkotta "széj-becs" szóval nevezett meg. Bebizonyította néhány korabeli konvergenciakritérium hibás voltát, és felépített egy újat, ami tartalmilag megegyezik a Raabe-féle konvergencia- és divergenciakritériummal.
Egyik legismertebb eredménye a sokszögdarabolási tétel: "A síkban két egyenes vonalakkal határolt, egyenlő területű sokszög végszerűen egyenlő" (azaz véges számú, páronként egybevágó darabokra oszthatók).
Az 1851-ben megjelent "Kurzer Grundriss" (Rövid vázlat) című német nyelvű művében összefoglalta főbb matematikai gondolatait, és párhuzamot vont fia és Lobacsevszkij munkássága között.
Életében megjelent matematikai művei:
Gaussnak írott leveléből tudjuk, hogy 1800-ban (vőlegény korában) írt egy kötetre való verset, de ezeket 1836-ban, többi kiadatlan irodalmi alkotásával együtt elégette. Ezeket a verseket leszámítva szépirodalmi tevékenységének súlypontja az 1814–1818 időszakra tehető. 1852-ben üdvözlő verseket írt Ferenc József tiszteletére, ezek "Szivhangok" címmel jelentek meg.
A kolozsvári színház megnyitására 1814-ben kiírt drámapályázatra rögtön három történelmi tárgyú szomorújátékot is írt ("Pausanias", "II. Mohamed", "Kemény Simon"). Még az eredmény kihirdetése előtt további két drámát írt, és ezeket 1817-ben névtelenül kiadatta Nagyszebenben. A pályázaton, noha „poétai nyelvét” a többi beküldőéhez képest dicsérték, műveiben hiányolták a „drámai bog” megkötését, azaz a feszültséget, amely az olvasó figyelmét lekötné. Ugyanezt a 20. századi hivatalos értékelés így fejezi ki: „Bolyainak volt érzéke a tragikumhoz és a drámai hős jellemének lélektanilag hiteles fejlesztéséhez. Darabjai mégsem keltenek mélyebb hatást, elsősorban a rajtuk elömlő s a drámai szerkezetet megbontó retorikus líraiság miatt.” Bolyai maga is tudatában volt a darabok hiányosságainak, egyik barátjának így írt róluk: „Ha érkeztél elolvasni, reflectálj rolla; ha nincs időd, ne vesztegesd vele; circiter egy-mást én is tudnék: in specie Mahomedbe igen hosszak a jelenések s kevés a személy.” Történelmi drámáit Kisfaludy Károly kiindulópontnak használta saját művei megalkotásánál. Bolyai 1818-ban egy saját korához közelebbi tárgyú darabot is írt "A párisi per" címmel.
Lefordította angolból Pope "Essay on Man" című tankölteményét, ezen kívül fordított Milton és Friedrich Schiller műveiből is. Műfordításaiban nem ragaszkodott az eredeti szöveghez, esetenként saját gondolatait is beleszőtte.
Különleges specialitása volt a gyászjelentések, rövid nekrológok írása versekben vagy lendületes prózában; ezek közül a legkitűnőbbek a barátai, báró Kemény Simon és id. Szász Károly halálára írottak. Előre megírta és kinyomtatta saját gyászjelentését is, amely búcsú és egyben hagyakozás is.
Életében megjelent szépirodalmi művei:
Fia feljegyzései szerint kemény testalkatú férfi volt, aki „a veszélyes embert mejjbe szokta ragadni.” Szerelmes természetével „állhatatlanul szerte-széjjel repdesve” sok bánatot okozott első feleségének.
Népszerű ember, fesztelen társasági lény létére nagyon megválogatta, hogy kit fogad közelebbi barátságába. Mindent megtett a kollégium és tanítványai érdekében, váltakozó sikerrel kilincselve a korabeli mecénásoknál, amit Bolyai János később úgy értékelt, hogy apja mesteri módon hízelkedett és álszenteskedett.
Sajátos, fanyar humora életének utolsó szakaszában sem hagyta el: végrendeletében hagyományozott mindenkinek két órát, amit otthon hasznosan eltölthet, ahelyett, hogy őt kísérné ki a temetőbe.
A halálát követő tavaszon tanítványa, Dicső Lajos, pojnik almafát ültetett a sírjára, a végrendeletben foglalt kérésének megfelelően.
A 19. század végén Paul Stäckel kezdett behatóan foglalkozni a Bolyaiak életével és munkásságával, és 1911-ben jelent meg német nyelven „A két Bolyai élete és munkássága” című könyve, amelyet 1914-ben magyar fordításban is kiadtak. Eötvös József kezdeményezésére a marosvásárhelyi református kollégium könyvtárában Bolyai-emlékmúzeumot szerveztek; ennek anyaga ma a Teleki–Bolyai Könyvtár Bolyai-emlékszobájában található. 1957-ben, Bolyai Farkas halála centenáriumán Marosvásárhelyen a Bolyai-téren, szemben a Bolyai Farkas Líceummal, felállították Csorvássy István és Izsák Márton szobrát, amely a két Bolyait ábrázolja.
A marosvásárhelyi volt református gimnáziumon kívül Bolyai Farkas nevét viseli egy ózdi szakképző iskola és egy zentai gimnázium. Róla kapta nevét továbbá az 1441 Bolyai kisbolygó, amelyet 1937-ben Kulin György fedezett fel.
A Szegedi Tudományegyetem matematikai tanszéke a Bolyai épületben helyezkedik el. Belépéskor balra Bolyai Farkas, jobbra Bolyai János életnagyságú szobra fogadja a látogatót.

A 31. Cannes-i Nemzetközi Filmfesztivál 1978. május 17. és 29. között került megrendezésre, Alan J. Pakula amerikai filmrendező elnökletével. A hivatalos program versenyében 23 nagyjátékfilm és 10 rövidfilm vett részt, versenyen kívül csupán két, míg az Un Certain Regard szekcióban 14 alkotást vetítettek. A párhuzamos rendezvények Kritikusok Hete szekciójában 8 filmet mutattak be, míg a Rendezők Kéthete elnevezésű szekció keretében 21 nagyjátékfilm vetítésére került sor.
Az előző évi szervezési problémák és botrány után "Gilles Jacob" személyében a fesztivál új főbiztost kapott, aki egyfajta „kulturális forradalmat” hajtott végre; nevéhez két fontos, azonnali intézkedés fűződött:
További változások is történtek: tizenöt napról tizenháromra csökkentették a fesztivál időtartamát; radikálisan csökkentették a versenyen kívüli vetítésre meghívott filmek számát, izgalmasabbá tették a programot azzal, hogy bevezették az éjszakai vetítéseket, illetve úgynevezett „meglepetés filmet” mutattak be – ez évben Andrzej Wajda "A márványember" című alkotását (FIPRESCI-díjat kapott).
A zsűri ítélete visszatükrözte a válogatás sokszínűségét. Az Arany Pálmát Ermanno Olmi 19. századvégi lombardiai parasztcsaládok nyomorúságos életét felidéző filmje, "A facipő fája" kapta. A "zsűri külön nagydíját" megosztva nyerte el a polgár- és kritikuspukkasztó Marco Ferreri "Szia, majom!" című alkotása és a lengyel származású Jerzy Skolimowski brit horrorfilmje, "A kiáltás". A "legjobb színész" elismerést kapta az előző évben feltűnt filmcsillag Isabelle Huppert "(Violette Nozière)" és Jon Voight "(Hazatérés)". A "legjobb rendezésért" Osima Nagisza-t díjazták "(Szenvedélyek birodalma)," s az újonnan alapított "Arany Kamerát" pedig egy Independent Film, az "Alambrista!" rendezője kapta.
A válogatásban olyan kiemelkedő alkotások találhatók még, mint a török emberjogi viszonyokat kipellengérező közönségsiker, az "Éjféli expressz" (Alan Parker), a vietnami háború borzalmait bemutató "Hazatérés" (Hal Ashby), a francia komédia és szatíra mesterének életét feldolgozó, Arany Pálma- és Oscar-jelölt "Molière" (Ariane Mnouchkine), New Orleans vöröslámpás negyedében felnevelkedett kislány drámájával újabb tabukat döntögető "Pretty Baby" (Louis Malle) és a lassú őrület stációit felvillantó "Utazás a fénybe" (Rainer Werner Fassbinder).
A díjazott színészek mellett látható volt Louis Malle filmjének csitri sztárja Brooke Shields és Susan Sarandon "(Pretty Baby)", Isabelle Huppert mellett Jean Carmet és Stéphane Audran "(Violette Nozière)", Brad Davis "(Éjféli expressz)", Jon Voight oldalán a politikus alkatú, aerobicozó Jane Fonda "(Hazatérés)", Marcello Mastroianni és Gérard Depardieu "(Szia Majom)!)", Géraldine Chaplin "(Bekötött szemmel)", Nick Nolte "(Ki állítja meg az esőt?)", és természetesen a The Band búcsúkoncertjéről készült Martin Scorsese-film, "Az utolsó valcer" zenésznagyságai, köztük Eric Clapton, Neil Diamond, Bob Dylan, Ronnie Hawkins, Dr. John, Ringo Starr, Muddy Waters és Neil Young…
A Rendezők Kéthete szekció viszonylag ismeretlen mezőnyéből kiemelhető Bigas Luna spanyol filmrendező hazánkban is bemutatott filmje, a "Bilbao", valamint Bob Dylan négyórás "Renaldo And Clara" című alkotása. Érdekesség, hogy Erland Josephson–Sven Nykvist–Ingrid Thulin trió Kritikusok Hete szekcióba meghívott "En och en" című filmjét a Rendezők Kéthete keretében is vetítették.
Magyar részről az egész estét betöltő filmek versenyében Makk Károly "Egy erkölcsös éjszaka" című, Hunyady Sándor novellájából készült filmje vett részt, Carla Romanelli, Cserhalmi György, Tarján Györgyi és Psota Irén főszereplésével, a rövidfilmekében Gyulai Líviusz "Új lakók" című rajzfilmje.
Említésre méltó, hogy a versenyen kívül vetített "Fedora" zenéjét a magyar származású Rózsa Miklós szerezte, továbbá, hogy az Un Certain Regard szekcióban indított francia kémfilm, "Az 51-es dosszié" egyik szerepét Szabó László alakította.

A 70. Oscar-gálát a különlegesen nagy nézettség, és a fődíjat is elnyert "Titanic" 11 díja fémjelezte. Hatodik alkalommal volt Billy Crystal a ceremóniamester és ezért a feladatért Emmy-díjat kapott.
Bár az estét a "Titanic" uralta, a film egyetlen szereplője sem kapott díjat. Más filmek kapták a színészi díjakat; a "Good Will Hunting", amit 9 Oscarra jelöltek, és 2-t nyert végül; az "Szigorúan bizalmas", amit 9 Oscarra jelöltek, és 2-t nyert, illetve a "Lesz ez még így se" (As Good as It Gets), amit 7 kategóriában jelöltek, és 2 díjat nyert.
Minden idők legnézettebb díjátadó ünnepsége volt, 57,25 millió televíziós nézővel.
Legjobb film
Legjobb külföldi film
Legjobb rövidfilm 
Dokumentumfilm
Rövid dokumentumfilm
Legjobb férfi főszereplő 
Legjobb férfi mellékszereplő
Legjobb női főszereplő
Legjobb női mellékszereplő
Legjobb rendező
Legjobb adaptált forgatókönyv
Legjobb eredeti forgatókönyv
Látványtervezés
Operatőr
Jelmeztervező
Legjobb vágás
Legjobb smink
Legjobb eredeti zene – dráma 
legjobb eredeti zene – komédia
Legjobb dal
Legjobb animációs rövidfilm
Legjobb hang
Legjobb hangvágás
Vizuális effektek
Stanley Donen nyerte az életműdíjat az „Ének az esőben”, és még sok más musical rendezéséért.
Az Oscar-díj 70 évének méltó megünnepléseként bejátszottak egy-egy rövid részletet az elmúlt 70 év „Legjobb film”-díjat nyert alkotásaiból. Meghívtak 70 Oscar-díjas színészt, és a kamera arcról arcra haladva bejelentette a színészt vagy színésznőt, a filmet amivel a díjat nyerték és az átadás évét.
Whoopi Goldberg konferálásában az Akadémia néhány percet szán arra, hogy emlékezzen a mozivilág előző évi halottaira: Lloyd Bridgesre, Richard Jaeckelre, Saul Chaplin zeneszerzőre, Stanley Cortez operatőrre, William Hickey-re, Paul Jarrico és Dorothy Kingsley forgatókönyvírókra, a fodrász Sydnet Guilaroffra, William Reynolds szerkesztőre, Billie Dove-ra, Jacques Yves-Cousteau-ra, Stubby Kaye-re, Red Skeltonra, Dawn Steel producerre, Mifune Tosiró-ra, Brian Keith-re, Chris Farley-ra, Leo Jaffe-ra, Samuel Fuller rendezőre, Burgess Meredith-re, J.T. Walsh-ra, Robert Mitchumra és James Stewartra.

Tours-i Szent Márton (), (Savaria, 316 vagy 317 – Tours, 397. november 8.) Pannonia provinciában született tours-i püspök.
Szent Márton a Római Birodalom területén, Savariában (ma Szombathely) született a Kr. u. 316-os vagy 317-es évben. A hagyomány úgy tartja, hogy a szülőháza felett áll a mai Szent Márton-templom. Apja jómódú, pogány katonatisztként szolgált, s jutalomból Itáliában kapott birtokot, a család így ott telepedett le. Gyermekként Ticinumban (ma Pavia) nevelkedett. 12 évesen úgy döntött, felveszi a kereszténységet. Szülei ezt nem nézték jó szemmel; 15 évesen apja akaratára belépett a hadseregbe, fiatal kora miatt 4 évig egy kiképző egységnél szolgált, majd 19 évesen lett légionárius.
A feljegyzések megemlítik segítőkészségét, jóindulatát. Egy téli este éppen kilépett Amiens kapuján, amikor nélkülöző koldussal találkozott, akit rablók fosztottak ki és vertek meg. Saját köpenyét kardjával kettévágta, egyik felét a koldus vállára borította. Álmában Jézus jelent meg a koldusnak adott köpenydarabban. 339-ben, 22 évesen megkeresztelkedett.
341-ben barbárok támadtak Galliára. Az uralkodó személyesen biztatta katonáit és megajándékozta őket. Márton nem akarta elfogadni az ajándékot: eddig a császárt szolgálta, mostantól Istent akarja szolgálni: "Krisztus katonája vagyok, nem szabad harcolnom". Az uralkodó gyávasággal vádolta meg, válaszul Márton másnap fegyverek nélkül akart a csatába indulni. Az ütközet végül is elmaradt, a frank uralkodó békét kért a császártól. Ez nagyon meglepte az embereket, csodának vélték. Márton ezután, 341-ben kilépett a hadseregből, és Poitiers-ba ment. 355-ben Iulianus caesarral Galliába ment, majd visszatért szülei földjére. Édesanyját megkeresztelte, de apja megmaradt pogánynak.
A 4. században megerősödött az eretnek ariánus mozgalom. Mártont elűzték Savariából. Ismét Itáliába távozott, Milánóba ment, azonban az ariánusok innen is elűzték. 360-ban megszűnt a veszély, és visszatért Galliába. Itt a falvak lakóinak a térítésével foglalkozott. 361-ben Ligugében megalapította az első európai szerzetes kolostort.
371-ben Mártont Tours püspökévé választották meg, ő azonban tiltakozott megválasztása ellen. A legenda szerint egy libaólban próbált elrejtőzni, de a ludak elárulták gágogásukkal. Fontos hittérítő munkát végzett, a pogány falvak nagy részét megtérítette. Életét csodák és gyógyulások kísérték.
Hivatását haláláig kitartóan gyakorolta, végül 397. november 8-án elhunyt.
Három nap múlva, november 11-én Tours-ban temették el, sírja felett kápolnát emeltek.
Márton tisztelete halála után gyorsan terjedt; már életében legendák keringtek jóságáról. A tours-i zsinat 461-ben ünnepet rendelt számára. Tisztelete egyre fokozódott, népszerűvé vált az emberek körében. Sírja felett 476-ban bazilikát építettek, amelyet máig is rengetegen látogatnak. A templom 997-ben leégett, a 11. században építették újjá. Holttestét ereklyeként tisztelik, 1454-ben arany ereklyetartót készítettek számára. 1526-ban a hugenották kifosztották a bazilikát, az ereklyék megsemmisültek, csak néhány csontot sikerült megmenteni. A francia forradalom idejében ismét kifosztották, de az ereklyéknek nem esett bántódásuk; később, 1795-ben új ereklyetartóba helyezték őket. A bazilikát hamarosan lerombolták, és az ereklyéket ideiglenesen egy székesegyházban helyezték el. A sír felett 1863-ban emlékművet emeltek, az új templomot 1886-tól 1902-ig építették, a sír annak kriptájába került. Az ereklyék a Saint-Gatien katedrálisban, a tours-i Szent Márton-bazilikában és a kisebb koponyacsont a szombathelyi székesegyházban találhatóak.
Szent Márton szülőháza – a legenda szerint – az egykori ókeresztény temető területén álló szombathelyi Szent Márton-templom északi mellékkápolnája, a Szent Márton-kápolna helyén állt. A kápolna bejárata fölött olvasható a felirat: HIC NATUS EST S(anctus) MARTINUS, azaz Itt született Szent Márton. Itt őrzik Szent Márton ujjereklyéjét. A templom előtti kútra 1938-ban állították fel Rumi Rajki István alkotását: "Szent Márton megkereszteli édesanyját". Egy újabb kori legenda szerint a templom előtti kút vizével keresztelte meg édesanyját a Sabariába hazalátogató Márton. Szombathely városa 2005. április 28-án bekapcsolódott a Szent Márton Európai Kulturális Útvonalba. Ekkor helyezték el a Szent Márton-templomban, a Márton születési helyére emlékeztető kápolna bejáratánál az útvonal emblémáját, Márton jelképes lábnyomát.
Szent Márton Franciaország védőszentje. Sulpicius Severus írt róla életrajzot, aki személyesen is ismerte a szentet. Alapvetően háromféle csodát tulajdonít neki: gyógyító csodákat, térítő csodákat, valamint részletezi Márton küzdelmét a Sátánnal. Ezek a csodák tipizálhatók, amelyek tematikus rendben helyezkednek el a műben. A szerző részletesen elbeszéli a koldussal tett csodát, amely szerinte eldöntötte, hogy Márton milyen életpályát választ.
Szent Márton Burgenland tartomány védőszentje, ünnepe: november 11. (hl. Martin, Festtag des Landespatrons). Első ízben 1925. november 11-én ünnepelték.
Szent Márton a szülőföldjének, Magyarországnak is védőszentje, ami több tényezőből ered. Egyrészt a hagyomány szerint Márton a pannonhalmi várhegy mellett született 316-ban vagy 317-ben. (Ez a magyarázata annak is, hogy a pannonhalmi bencés monostort és a bazilikáját Szent Mártonnak szentelték, bár a XX. században bebizonyosodott, hogy Márton szülőhelye a mai Szombathellyel azonos.) Másrészt a középkorban a tours-i püspök a királyi hatalom, a királyság védőszentjévé vált, így Szent István király a lázadó Koppány elleni csatájában az ő támogatását kérte. A győzelem után Márton az Árpád-ház, majd a magyar királyok patrónusa, és Magyarország védőszentje lett.
A 2016-os évet Szent Márton-emlékévnek nyilvánította a magyar kormány Szent Márton születésének 1700 éves évfordulója alkalmából.
Szerte a világban több ezer templomot szenteltek tiszteletére.
Márton napjához, november 11-hez számos népszokás, néphit kapcsolódik Magyarországon, melyek egyrészt Szent Márton és a ludak legendájához kötődnek, másrészt az év végéhez, a mezőgazdasági munkák befejeződéséhez, illetve az advent közeledtéhez.

A 75. Oscar-gálát eredetileg különösen vidám hangulatúra tervezték, a 75. évforduló miatt. Az ünnepi hangulatot azonban elrontotta az USA vezette invázió Irak ellen, ami majdnem egybeesett a ceremóniával. Ennek eredményeként a show elemekből kicsit visszavettek, és néhány nyertes, (köztük Adrien Brody és Michael Moore) megragadta a lehetőséget hogy kifejezzék a tiltakozásukat az invázióval szemben. A dokumentumfilmes Errol Morris, aki a legjobb dokumentumfilm díját is elnyerte a 76. Oscar-gálán, készített egy rövidfilmet amit a gálán levetítettek. A filmben kb. 100 ember beszélget mozifilmekről, köztük Laura Bush, Mihail Gorbacsov, Iggy Pop, Lou Reed, Kenneth Arrow, az 1972-es közgazdasági Nobel-díj nyertese, valamint Morris Hamilton nevű fia.
A gála nézettsége nagyon alacsony volt, második helyre szorult az American Idol (a Megasztárhoz hasonló amerikai műsor) mögött.
Halle Berry bejelentette a legjobb férfi főszereplő győztesét, Adrien Brodyt. Ő kiment a színpadra és mindenkit meglepett azzal, különösen Halle Berry-t, hogy szenvedélyesen megcsókolta a színésznőt. Mikor befejezték a csókolózást, Adrien hátat fordított Halle Berrynek, és ezt mondta: „fogadjunk, nem is tudták, hogy ez volt az ajándékok között”.
A csókot később több alkalommal parodizálták. Újra megtörtént Adrien Brody és Queen Latifah között a 2003 MTV Movie Awards „Legjobb csók” díjának átadásakor. Ráadásul, a 76. Oscar-gálán Brody látványosan szájfrissítőt használt mielőtt a legjobb női főszereplő díját átadta volna Charlize Theronnak.
Legjobb férfi főszereplő
Legjobb férfi mellékszereplő
Legjobb női főszereplő
Legjobb női mellékszereplő
Legjobb film
Legjobb idegennyelvű film 
Legjobb animációs rövidfilm
Legjobb rövidfilm
Legjobb animációs film
Legjobb dokumentumfilm
Legjobb rövid dokumentumfilm
Legjobb rendező
Legjobb adaptált forgatókönyv
Legjobb eredeti forgatókönyv
Legjobb látványtervezés
Operatőr
Jelmeztervező
Legjobb vágás
Legjobb smink
Legjobb eredeti zene
Legjobb eredeti dal
Legjobb hang
Legjobb hangvágás
Vizuális effektek
A veterán színész és gyakori Oscar-jelölt Peter O'Toole kapta meg az életműdíjat olyan filmfőszerepeiért, mint például az Arábiai Lawrence.
Ez volt az egyetlen olyan év a díjátadás történetében amikor nem mutattak bejátszást minden Oscarra jelölt színésztől. Ehelyett, az elmúlt 75 évben díjazott legjobb férfi vagy női szereplőktől és mellékszereplőktől mutattak bejátszásokat.
Az Oscar-díj 75 évének ünnepléseként az Akadémia nagyszámú Oscar-díjas színészt és színésznőt hívott meg a ceremóniára, de ebben az évben kevesebben voltak, mint a 70. Oscar-gálán.
Susan Sarandon vezette föl az elmúlt évben elhunytakról készült montázst. A következő személyek szerepeltek benne: Lew Wasserman, Richard Sylbert látványtervező, Eddie Bracken, George Sidney rendező, Katy Jurado, Jack Brodsky producer, Dudley Moore, John Frankenheimer rendező, Rod Steiger, Norman Panama író, Horst Buchholz, J. Lee Thompson rendező, Leo McKern, Milton Berle, Ward Kimball animátor, Richard Crenna, Charles Guggenheim dokumentarista, Rosemary Clooney, Daniel Taradash író, Signe Hasso, Walter Scharf zeneszerző, Kim Hunter, Adolph Green dalszövegíró, Alberto Sordi, Conrad Hall operatőr, George Roy Hill rendező, Richard Harris (színművész), James Coburn és Billy Wilder rendező.

Paget János, John Paget (Loughborough, Anglia, 1808. április 18. – Aranyosgyéres, 1892. április 10.) angol származású, magyarrá lett gazdálkodó és író.
Normann eredetű földbirtokos családban született. Apja, id. John Paget, sikeresen működtette a család csipke- és kötöttárú gyárát; anyja, Anne Paget (szül. Hunt), a helyi kirurgus lánya volt. Arthur nevű öccsével együtt Leicesterben kezdte tanulmányait, majd a yorki Manchester College-ban folytatta, ahol kitűnő eredményeket ért el. 1827-ben a dublini Trinity College-ba íratkozott be, végül az edinburghi egyetemen szerzett orvosi oklevelet 1831-ben. Disszertációját a szívbetegségekről írta. Annak ellenére, hogy cikkeit a szakmabeliek elismeréssel illették, Paget soha nem praktizált, és a doktori címét sem használta.
Apja 1833-ban bekövetkezett halála után örökségéből európai utazásra indult, hogy a kolerát tanulmányozza. A cél érdekében megtanult franciául, olaszul és németül is. Először anatómiai és élettani előadásokat hallgatott Párizsban, utána Belgiumba utazott, ezt követően útjának további állomásai Köln, Frankfurt, Heidelberg, Berlin, Lipcse, Drezda, Salzburg, Innsbruck, München voltak. Útja során egyre inkább elfordult az orvosi tanulmányoktól.
1835 farsangján Rómábanban megismerkedett a magas műveltségű Wesselényi Polixénával, Bánffy László báró feleségével, aki félresikerült házassága miatt utazott Itáliába. A két fiatal hamarosan egymás társaságában járta be a római műemlékeket, de együtt látogattak el Nápolyba, Pompeiibe, Herculaneumba, Firenzébe, és együtt mászták meg a Vezúvot. Feltehetőleg az asszony hatására történt, hogy Paget 1835. júniusában William Sandford újságíró és Georg Edward Hering tájképfestő társaságában beutazta Magyarországot és Erdélyt. Itt összeismerkedett Wesselényi Miklóssal, és barátságot kötött Széchenyi Istvánnal. Utazásairól könyvet írt, ebben Polixéna is segítségére volt a helyi viszonyok ismeretével.
Miután 1836-ban Polixéna elvált férjétől, összeházasodtak Pagettel. A házasságkötés időpontja vitatott, egyes források szerint 1836. november 15-, más források szerint 1837 ősz. A házaspár Párizsba, majd Angliába utazott. 1839. november végén tértek vissza Magyarországra, majd Kolozsvárra utaztak, ahol Paget házat vásárolt. Aranyosgyéresen birtokot vásárolt, ahol angol stílusú kis kastélyt építtetett, és 1843-ban odaköltöztek. Ezt követően a nyarakat a birtokon, a teleket Kolozsváron töltötték. 1841. szeptember 5-én ikerfiaik születtek: Walter Arthur (aki 2 –más források szerint 12 – éves korában elhunyt) és Olivér.
Paget mintaszerű gazdálkodásba kezdett: lecsapoltatta a mocsaras réteket, a földművelésben új eljárásokat vezetett be, az állatállomány feljavításához Angliából hozatott fajtiszta lovakat, szarvasmarhákat, sertéseket, szőlőt és gyümölcsfákat telepített. Munkáját anyagi siker kísérte, vagyona gyarapodásával Bihar és Heves megyében is vásárolt birtokokat. Próbálkozott a falkavadászat meghonosításával is, erdélyi kopókat használva. Az általa szervezett Kolozsvári Falkavadászat Társaság 1848 tavaszáig működött. Tagja volt a Magyar Orvosok és Természetvizsgálók Társaságának, amely többek között régészettel is foglalkozott, ami Pagetnek is szívügye volt. Kolozsváron is foglalkoztatták a műemlékek, amelyekről több feljegyzést készített.
Az 1846-47-es erdélyi országgyűlésen kapott honosságot. Az 1848–49-es szabadságharc eseményeiben 1848. októberig nem vett részt, ekkor Kolozsváron beállt nemzetőrnek. A város feladása után Bem tábornok seregéhez csatlakozott, majd Czetz János alatt szolgált. Nagyenyed feldúlása után kis csapatával a menekülő vidéki magyarok védelmére kelt. 1849. februárjától már nem harcolt fegyveres alakulatban, de Kolozsvár védelmében őrszolgálatot teljesített. Katonai szolgálata mellett igyekezett angol kapcsolatait felhasználni, hogy Anglia közbenjárását kérje a Magyarország és Ausztria közötti megegyezés elősegítéséhez. Próbált eljárni a román–magyar megbékélés érdekében is, így több ízben találkozott Nicolae Bălcescuval. A világosi fegyverletétel után Angliába menekült (családját már 1849 elején odaküldte). A szabadságharc alatt vezetett naplóját, a bukás után nyilvánosságra akarta hozni, de a kiadásra előkészített kéziratot mindenütt visszautasították. Továbbra is kapcsolatban maradt Magyarországgal, híreket szállított az angol lapoknak. Az abszolutizmus által veszélyeztetett kolozsvári unitárius iskolának segélyt szervezett, megmentve az intézményt a bezárástól.
1852-ben családjával együtt Drezdába költözött, majd 1854-ben Nizza, Genova, Pisa, Firenze és Róma következett. 1855-ben a brit kormány közbenjárására lehetővé vált, hogy visszatérjen Erdélybe. Újraépítette a román felkelők által 1849-ben feldúlt aranyosgyéresi kastélyt, elkezdte a mintagazdaság helyreállítását. Egyed Ákos közlése szerint ő volt Torda megye legtöbb adót fizető birtokosa. 1863-ban elhunyt fia, Olivér; Paget pedig a munkába temette fájdalmát. 1868-ban a Magyar Történelmi Társaság tagjává választották. 
Számos gazdaságot és művelődést előmozdító kezdeményezésben játszott szerepet. Alapító tagja volt az Erdélyi Gazdasági Egyletnek, cikkei az egyesület "Erdélyi Gazda" című lapjában illetve a "Borászati Füzetek"-ben jelentek meg. Egyik megalapítója volt az Erdélyi Lovar-egyletnek, és újra divatba hozta a lóversenyeket, amitől az erdélyi lótenyésztés új fejlődésnek indult. A mezőgazdaság területén elért sikerei elismeréseképpen II. osztályú vaskorona renddel tüntették ki, de az ezzel járói bárói címet nem használta. Az 1867-es párizsi illetve az 1869-es boroszlói kiállításon tramini borával ért el sikert. Borászati eredményeiért az 1878. évi párizsi világkiállítást követően a francia becsületrenddel tüntették ki. Ő volt az első elnöke az 1872. decemberben alakult Kolozsvári Korcsolyázó Egyletnek. 1878-ban az angol nyelv népszerűsítésére létrehozta a Conversation Club nevű társaságot, amelynek 2000 könyvet adományozott, 
Tevékeny híve volt az Erdélyi Unitárius Egyháznak. Amikor 92 éves korában elhunyt, Ferenc József unitárius püspök tartotta a gyászbeszédet felette. 
1837-ben Kolozsváron kezdte el írni "Hungary and Transylvania with remarks on their condition, social, political and economical" című kétkötetes művét, melynek anyaga nagyrészt saját másfél éves utazásából származik. Felkészülésként számos Magyarországról szóló könyvet elolvasott; ezek jegyzékét a függelékben közölte. A szokványos útirajzokon túlmenően bemutatta az ország társadalmi, politikai, gazdasági helyzetét is. Bírálta a gazdaság elmaradottságát, és javaslatokat is tett a helyzet javítására. Politikai felfogása nagy mértékben hasonló voltaz akkori magyar liberális ellenzékéhez; az ország jövőjét illetően Széchenyi reformpolitikájával értett egyet. Wesselényi elveit nemesnek, ugyanakkor túl haladónak találta. A könyv először 1839-ben jelent meg Londonban, ezt rövidesen követte egy német kiadás 1842-ben. Az 1848-1849-es forradalom és szabadságharc által támasztott érdeklődés következtében több új kiadást ért meg: London 1849, 1850, 1855; Philadelphia 1850; Lipcse 1850. Teljes magyar kiadása nem készült; 1985-ben Maller Sándor válogatásában a Helikon kiadó szemelvényes fordítást jelentetett meg. A Kriterion könyvkiadó 2011-es kiadása ezt a válogatást bővítette ki az erdélyi vonatkozású részekkel. 
1830 és 1855 között írt naplójából szintén csak szemelvények jelentek meg nyomtatásban. A kéziratot az Országos Széchenyi Könyvtár kézirattárában őrzik, a bukaresti Akadémiai Könyvtárban egy kiadásra előkészített példány található. A napló egy részét 1928-ban "A szabadságharc utolsó napjai Erdélyben. Paget János feljegyzései 1849. június 13 - augusztus 27." címmel Horváth Jenő jelentette meg 1928-ban a "Hadtörténelmi Közlemények"-ben. A kordokumentumnak számító naplónak néhány bejegyzése országos jelentőségű, például a Paget diplomáciai tevékenységére vonatkozó részek.
A Jósika Miklós által 1844-ben írt "Az élet útjai" Paget Jánosról szól, Jókai Mór pedig 1877-ben az "Egy az Isten" című regényében rajzolta meg alakját. 1964-ben Balatonfüreden, 1969-ben Thorpe Satchville-ben és 2009-ben Aranyosgyéresen emléktáblát állítottak tiszteletére. Aranyosgyéresen a John Paget Kulturális Egyesület viseli nevét. 2007-ben Kovács András rendezésében dokumentumfilm készült életéről "Polixéna és John" címmel.

A véznaujjú maki, madagaszkári nyelven aje-aje "(Daubentonia madagascariensis)" egy ritka, Madagaszkáron élő macska nagyságú makifaj. Az egyik legősibb faj a félmajmok közül, hosszú, önálló evolúciós út áll mögötte. 
A "karmosmakifélék" "(Daubentoniidae)" családjának egyetlen élő képviselője. Egyetlen közeli rokonfaját, a nála másfélszer nagyobb "Daubentonia robusta" nevű fajt az első Madagaszkárra érkező emberek pusztították ki nagyjából 1000 évvel ezelőtt. 
Ezt a legfejlettebb, ám legritkább félmajom-fajt sokáig rágcsálónak tekintették kiálló metszőfogai miatt.
Az ember könnyedén a kihalás szélére juttatta, csak azért nem halt ki évszázadokkal ezelőtt, mint legközelebbi rokona, a nagy véznaujjú maki, mert a bennszülöttek hiedelmében központi szerepet kapott. Úgy vélték, ugyanis, hogy aki megöl egy aje-ajét, az egy éven belül maga is meghal.
Kizárólag Madagaszkáron él, a sziget két elkülönült részén, a sűrű óriás-bambusz dzsungelekben és 700 méter magasságig a tengerparthoz közeli esőerdőkben. Mindkét életteret jelentősen ritkítják, ez okozhatta a makik számának csökkenését.
Megjelenése macskaszerű, de feje a hosszúkás orr miatt háromszögletű benyomást kelt; szemei egymástól távol ülnek. Ujjai hosszúak és vékonyak; a középső ujj még a többinél is hosszabb. Fülei és fogai feltűnően nagyok.
Nappal 10–15 méter magasban épített fészkében alszik, összegömbölyödve. A fészket egy pálmafaj leveleiből (kb. 60 db-ból) építi; oldalsó nyílása 15 cm átmérőjű. Egy példánynak 2–5 ilyen fészke lehet.
Korhadó fákban élő rovarokkal táplálkozik, mint nálunk a harkály. Ugyancsak a harkályhoz hasonlóan a fa törzsét kopogtatva határozza meg, hol lapul a kéreg alatt valami ehető – csak éppen a véznaujjú maki nem a szájával, hanem a különleges, középső ujjával kopogtatja a fát. A kérget vésőszerű fogaival bontja meg, a zsákmányt hosszú ujjával kotorja ki alóla.
Sokszor megeszi a mangó vagy bambusz puha belsejét is.
A véznaujjú maki szinte mindig egyedül él, csak akkor látható két példány, ha az anya kicsinyével van, vagy éppen szaporodási időszakban vagyunk. 
A nőstény maki februárban-márciusban hozza világra utódait, akiket egészen egyéves korukig nevel a fészekben (amíg a kicsik el nem érik a kifejlett makik testméretének kétharmadát). A nőstény makik kétévente hoznak világra utódokat, és ez az egyetlen olyan főemlősfaj, amelynek emlői hasa tájékán találhatók.

Anekal egy taluka (adminisztrációs kerület) Bengaluruban. Ez a taluka Bengaluru déli részén található, a belvárostól 40 kilométerre.
Anekal leggyakrabban használt nyelve a kannada.
Itt található Chenna Kesava temploma, amelyet a hiedelmek szerint a Mahábháratából ismert Arjuna alapított. Anekal szintén híres a nagy karnatakai fesztiválról, a karagaról. 5 kilométerre egy szép kiránduló hely, Muthyalamaduvu található kis vízeséssel.

Arkavathi Indiában, a Kolar kerületben található Nandi hegyekből eredő folyó a Cauvery folyó egy elágazása. Miután végig folyik Kolar és Bengaluru mezőgazdasági tületein a Kanakapurába ömlik. 

Felsőkohány (1899-ig "Kohanócz", ) község Szlovákiában, az Eperjesi kerület Homonnai járásában. 2011-ben 753 lakosából 698 szlovák volt.
Homonnától 4 km-re északkeletre a Laborc és az Udava összefolyásánál fekszik.
A mai települést 1377-ben "Kochanfalua" néven említik először abban az okiratban, mely a köcsényi és a trócsányi uradalom közötti határról rendelkezik. A falut a 14. század közepén a soltészjog alapján alapították. Nevét a hagyomány szerint alapítójáról és első lakójáról kapta. 1427-ben Kálnási Jakab birtoka volt, ekkor 25 portával a nagyobb falvak közé számított. Később különböző nemesi családoké. A 16. században lakói nagy része elköltözött, csak néhány zsellércsalád maradt a faluban. 1600-ban mindössze 6 ház állt a településen. A 17. századtól a Kohányi családé, majd a 19. században Bánoké. A lakosság száma csak a 18. században kezdett növekedni. 1787-ben 25 házában 176 lakos, 1828-ban 28 házban 229 lakos élt. Lakói főként mezőgazdaságból éltek.
Vályi András szerint "KOHÁNY. Tót falu Zemplén Várm. földes Urai több Uraságok, lakosai katolikusok, és másfélék, fekszik n. k. Gerendához 1/2, n. nyúg. Gálszécshez is 1/2, dél, Nagy Ruszkához 1 órányira, térséges határja, ’s fekete ritka földgye három nyomásbéli, erdeje, szőleje nints, piatza Kassán."
Fényes Elek szerint "Kohány, Zemplén vmegyében, orosz-tót falu, Gálszécs fil., 94 róm., 571 g. kath., 57 evang., 40 ref., 23 zsidó lak., 856 h. szántófölddel. F. u. többen."
1910-ben 392, többségben szlovák lakosa volt, jelentős német kisebbséggel. 1920 előtt Zemplén vármegye Homonnai járásához tartozott.
2001-ben 257 szlovák lakosa volt.

A tengwar egyike a J. R. R. Tolkien alkotta írásrendszereknek. Középfölde nyelvei közül elsősorban a quenya és a sindarin nyelvek lejegyzéséhez használják. Az írásrendszer létrehozója a Tolkien-korpusz szerint Feanor. Maga a "tengwar" quenya szó, jelentése „betűk”, egyes számban "tengwa" („betű”).
Tolkien műveiben minden, harmadkorban használt betű és írás elda eredetű. Az ábécék három típusa ismert (elterjedtségük sorrendjében): a "certar" (certhek, rúnák), a "tengwar" (tengwák, betűk), és a "sarati ábécé" (avagy Rúmil betűi).
A két ismertebb közül a tengwar tekinthető régebbinek. Az írásrendszert Feanor fejlesztette ki, még jóval Valinor elhagyása előtt. A „ma” is használt feanori tengwák elődjei voltak Rúmil betűi, ám ezek használata kikopott a nyelvből. Előbbit a noldák száműzetésükkor hozták át Középfölde/Beleriand területére, ahol később a halandók is megismerkedtek vele.
Tolkien feltehetőleg az 1920-as évek végén, 1930-as évek elején fejlesztette ki ezt az írásmódot. Az első példa "A hobbit"ban jelent meg egy hatalmas, arannyal teli bögre díszítő felirataként, de a teljes rendszert csak A Gyűrűk Ura „E” függelékében, 1955-ben tette közzé.
A "Mellonath Daeron Index of Tengwar Specimina" 67 ismert példát sorol fel Tolkien tengwáira.
Ez az írás eredetileg nem „ábécéként” funkcionált, vagyis nem véletlenszerűen kialakult betűsor, melyben a jelek függetlenek egymástól. Inkább rendszerbe foglalta a beszédben használatos hangokat. Egyik nehézsége, hogy egyetlen karakter („têw”) nem feleltethető meg egyetlen hangnak. Ez a leírt nyelvtől függően változik, legyen az sindarin, quenya, vagy akár magyar, angol. De még a sindarin nyelvet is kétféle módon lehet írni vele, melyeknél ugyanazon jel más más hangot jelölhet.
A rendszer 24 alapbetűből áll. Ezeket négy "témába" (sorozat) rendezték (függőleges oszlop), és mindegyik "téma" hat "tyell"-ből (fokból) áll (vízszintes sor). Léteznek a szoros rendszeren kívül „pótbetűk” is, amelyek használata nem annyira kötött. Továbbá megkülönböztetjük még a "tehtákat", melyek főként a magánhangzók jelölésére szolgálnak, de az írásjelek szerepét is ezek töltik be.
A betűk fő részei:
A sorozatokat általában a következőképpen osztották fel:
A tyellekre érvényes szabályok:
Eredetileg a magánhangzókat "tehták (tehtar)" jelölték az írásban. A Beleriandba áthozott tengwar azonban később leegyszerűsödött úgy, hogy mind a magánhangzókat, mind a mássalhangzókat egy idő után csak tengwákkal jelölték (megkönnyítve ezzel az olvasást). Ez azonban szinte kizárólag csak a sindarin nyelv írásának volt a sajátossága. A quenya, az értelmiség nyelve, megmaradt Feanor örökségénél, a hagyományos tengwarnál.
A magánhangzókat "(tehtar)" rendszerint a mássalhangzók fölé írjuk. A nyelv sajátosságainak megfelelően vagy a magánhangzót megelőző (ált.:quenya ), vagy az azt követő (ált.:sindarin ) mássalhangzóra. Ha a megfelelő helyen nem áll mássalhangzó, akkor akkor a magánhangzót egy ún. rövid támaszra írjuk (pont nélküli 'i').
Legáltalánosabban a következő magánhangzók használatosak:
A hosszú magánhangzókat rendszerint egy ún. hosszú támasz (pont nélküli 'j') fölé írják, de a célnak megfelel a rövid mgh. kettőzése (kiv.: 'a' és 'i').
Ennek az írásmódnak a különlegessége tehát, hogy a magánhangzók jelölésére nem használtak tehtákat, bár ez nem jelenti azt, hogy azok használatát teljesen mellőzték volna.
Az alap magánhangzók (a, e, i, u) írásása tengwákat alkalmaztak.
A tehták azonban nem tűntek el teljesen, ugyanis a diftongusok (ae, oe, ai, ei, au) leírására még mindig egyszerűbb volt a tengwa fölé írni a kiegészítő magánhangzót, mint két tengwát rakni egymás mellé.
A számokat kezdetlegesebb formájukban csak egy a mássalhangzó fölé rakott pont vagy vessző különböztette meg a betűktől. A 36 betű 36 számot jelölt. Később kialakult a számoknak egy kifinomultabb formája is, amely olyan jelekből állt, amelyek teljesen megkülönböztethetőek voltak a betűktől. Alapelvük azonban mégis ugyanaz volt, mint a betűké: hurokból és szárból álltak. Az esetleges félreértések elkerülése végett azonban továbbra is szokás volt pontot, vagy vesszőt írni a számok fölé.
Érdekesség, hogy a tündék a számaikat jobbról balra írták, vagyis a legkisebb helyi érték volt baloldalt, a legnagyobb pedig jobboldalt (2006=6002).
Természetesen a tündék nem csak 10-es számrendszert használtak, létezett 12-es számrendszerük is.
A tengwar írásban nagyon kevés írásjelet használtak. Ötöt különböztetünk meg belőlük:
A gyakori betűkapcsolatokat (mint például a Gyűrű feliratában: 'mb', 'mp') a spanyolban használatos tildéhez (~) hasonló jellel rövidítették, melyet – a magánhangzókhoz hasonlóan – a msh. fölé írtak (előző, vagy következő msh, ld.: feljebb).
Egyes esetekben, mikor a nyelvtani szabályok lehetővé tették, az írás során elhagyták a magánhangzókat (pl.: "calma" = clm, mert a vonatkozó szabályok szerint 'cl' nem fordulhat elő szó elején, 'm' pedig szó végén).
A Dan Smith által kidolgozott Unicode billentyűzet kiosztás de facto szabványként elfogadott. Számos nyelvre készült olyan program, vagy szövegszerkesztőben futtatható szkript, amely a bevitt szöveget az adott nyelv tengwar átírására ülteti át. Ezek rendszerint a Dan Smith-féle szabványt használják. Több betűkészlet (font) is készült a tengwar átírásra, amelyek között szabadon felhasználhatók is akadnak, például a Tengwar Formal (OFL-licenc alatt használható).
A tengwarhoz használatos billentyűzetkiosztás a tengwar szokásos karaktertáblázatát követi, 90°-kal elforgatva. A billentyűzet jobb oldalára kerültek a kiegészítő karakterek, míg az ékezeteket a shift és az alt gombok kombinációjával lehet elérni. Némileg nehézkessé teszi a használatát, hogy a különféle szélességű tengwákhoz négyféle van minden tehtából, amelyek csak igazításukban különböznek. Egyes jeleket csak a kódjuk begépelésével, vagy szimbólumtáblából kiválasztva lehet elérni.

Felsőkörtvélyes () község Szlovákiában, az Eperjesi kerület Homonnai járásában. 2011-ben 462 lakosából 379 szlovák és 70 roma volt.
Homonnától 12 km-re északkeletre az Alacsony-Beszkidek déli részén az Udava jobb partján fekszik.
1426-ban még a korábban elpusztult Kékszeg falu állt ezen a helyen.
1543-ban "Kerthuilyes" alakban említik először, a 17. századig Drugethek homonnai uradalmához tartozott. 1548-ban "Russo", később "Hrusso" alakban szerepel okiratokban. 1582-ben a község 6 és fél porta után adózott. 1600-ban 13 parasztház és 3 soltészház állt a faluban. 1715-ben 14 háztartása volt. Régi temploma 1757-ben épült először torony nélkül épült, tornyát 1778-ban építették hozzá. A templom 200 évig szolgálta a híveket, ekkor újat építettek helyette. Felsőkörtvélyes néven 1773-ban szerepel először, ekkor pestisjárvány pusztított a községben, melynek 47 lakos esett áldozatul. A falu 18. században a Csákyaké, majd az Andrássyaké, akik a 20. századig birtokolták. 1831-ben kolerajárvány sújtotta, melynek 36 halálos áldozata volt. 1844-ben árvíz pusztított, melyben a templom is súlyos károkat szenvedett. 1873-ban ismét kolerajárvány dúlt. 1880. július 17-én egy tűzvészben csaknem az egész falu leégett.
Vályi András szerint "„Felső Körtvélyes. Tót falu Zemplén Várm. földes Ura G. Csáky Uraság, lakosai katolikusok, és ó hitűek, fekszik Agyidóczhoz, és Rovnához is 1/2 órányira, hegyes, és agyagos határja három nyomásbéli, gabonát, és zabot középszerűen, búzát és árpát tsekélyebben terem, erdeje vagyon, réttye kevés, piatza Homonnán.”" 
Fényes Elek szerint "„Körtvélyes (Felső), Zemplén vmegyében, tót-orosz falu, Homonnához északra 2 órányira: 299 római, 188 g. kath., 18 zsidó lak. Kat. paroch. templom. 802 h. szántóföld. F. u. gr. Csáky László örökösei.”" 
1910-ben 489, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 466 lakosából 441 szlovák volt.

Felsőlászlófalva, (1899-ig "Felső-Ladiskócz", ) község Szlovákiában, az Eperjesi kerület Homonnai járásában. 2011-ben 216 lakosából 214 szlovák volt.
Homonnától 15 km-re északra a Lászlófalvi patak völgyében fekszik.
1427-ben említik először, a homonnai uradalomhoz tartozott. Birtokosai a Klobusicky, a Dernáth és az Andrássy családok voltak. Lakói mezőgazdasággal, erdei munkákkal, szövéssel foglalkoztak.
Vályi András szerint "Alsó, és Felső Ladiskócz. Két tót falu Zemplén Várm. földes Ura G. Vandernót Uraság, lakosai katolikusok, fekszenek Szopkóczhoz nem meszsze, hegyes, és agyagos határjaik 3 nyomásbéliek, zabot, és krompélyt teremnek leg inkább, piatzok Homónnán van." 
Fényes Elek szerint "Felső-Ladiskócz, tót falu, Zemplén vmegyében, Lyubisse fil. 330 kath., 7 zsidó lak. 585 h. szántófölddel. F. u. gr. Csáky. Ut. postája Nagy Mihály." 
1910-ben 237, túlnyomórészt szlovák lakosa volt. 1920 előtt Zemplén vármegye Homonnai járásához tartozott. A falu a II. világháború alatt partizánharcok színhelye volt, a németek felégették.
2001-ben 258 lakosából 256 szlovák volt.

Felsővirányos, (1899-ig "Felső-Szitnyicze", ) község Szlovákiában, az Eperjesi kerület Homonnai járásában. 2011-ben 387 lakosából 382 szlovák volt.
Homonnától 25 km-re északnyugatra fekszik.
1408-ban említik először.
Fényes Elek szerint "Felső-Szitnyicze, tót falu, Zemplén vmegyében, Jankócz fiókja: 216 kath., 8 zsidó lak., 379 h. szántófölddel. F. u. b. Vécsey." 
1910-ben 458, többségben szlovák lakosa volt, jelentős német kisebbséggel. 1920 előtt Zemplén vármegye Sztropkói járásához tartozott.
2001-ben 412 lakosából 400 szlovák volt.

Gorzó, (1899-ig "Grozócz", ) község Szlovákiában, az Eperjesi kerület Homonnai járásában. 2011-ben 123 szlovák lakosa volt.
Homonnától 5 km-re északnyugatra fekszik.
A települést a 14. században a német jog alapján alapították, 1453-ban említik először. Ekkor a homonnai uradalom része volt, birtokosai Drugeth György és Antal voltak. Később a Wandernath, a Sennyey, a Szirmay és az Andrássy családok birtoka.
Vályi András szerint "GROZÓTZ. Tót falu Zemplén Vármegyében, földes Ura G. Szirmay Uraság, lakosai katolikusok, fekszik Homona Bresztohoz 1/2 órányira, hegyes, és agyagos határja három nyomásbéli, zabot, és krompélyt leginkább terem, erdője bikkes, szőleje nints." 
1910-ben 100, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 123 szlovák lakosa volt.

Görbény, (1899-ig "Tót-Kriva", ) község Szlovákiában, az Eperjesi kerület Homonnai járásában. 2011-ben 134 lakosából 132 szlovák volt.
Homonnától 20 km-re északra fekszik.
1567-ben említik először.
Vályi András szerint "Tót Kriva. Tót falu Zemplén Várm. földes Ura Horvát Uraság, lakosai katolikusok, fekszik Tót Jablonához, és Papinához egy órányira, határja két nyomásbéli, hegyes földgye sovány, zabot, tatárkát, kölest, árpát terem, gabonát keveset, erdője van, piatza Homonnán." 
Fényes Elek szerint "Tót-Kriva, Zemplén vm. tót falu, Papina fil., 124 kath., 10 zsidó lak., 427 hold szántófölddel. F. u. gr. Van Dernath. Ut. p. N. Mihály." 
1910-ben 92, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 144 szlovák lakosa volt.

Göröginye () község Szlovákiában, az Eperjesi kerület Homonnai járásában.
Homonnától 10 km-re északnyugatra az Alacsony-Beszkidek déli részén fekszik.
A régészeti leletek tanúsága szerint a község területén már a késői kőkorban is éltek emberek. Feltételezések szerint a település egyike a terület legrégibb településeinek, valamikor a 10. század táján keletkezett, de írott forrásban csak 1317-ben jelent meg először ("Geregynne" alakban) Károly Róbert király oklevelében. Ekkor a homonnai uradalom tartozéka lett és a 16. századig az is maradt.
Később a Csákyak birtoka lett, majd a 19. században a Csákyak mellett az Andrássy és a Máriássy családé. Templomát már az 1332-ben felvett pápai tizedjegyzék említi. 1550 körül lakói reformátusok lettek. 1557-ben 8 adózó portát számláltak a községben. 1715-ben a faluban két malom működött, 52 házából 20 lakatlan volt. 1828-ban 76 ház állt a faluban. Iskoláját 1884-ben alapították.
Vályi András szerint "GÖRÖGINYE. Tót falu Zemplén Vármegyében, földes Ura G. Csáky Uraság, lakosai katolikusok, fekszik Kárnához 1/2 órányira, hegyes és agyagos határja három nyomásbéli, zabot, és krompélyt terem leg inkább, erdője bikkes, szőleje nints, vagyon határjában egy Vittczócz nevű pusztában lévő erdőtskében G. Csáky Uraságnak szép mulató helye."
Fényes Elek szerint "Göröginye, tót falu, Zemplén vmegyében, Homonnához északra 1 1/2 mfdnyire: 561 kath., 13 zsidó lak. Kath. paroch. templom. 1264 hold szántóföld. Erdő. F. u. gr. Csáky László örökösei. Ut. p. Nagy-Mihály."
1920 előtt Zemplén vármegye Homonnai járásához tartozott. 1940. április 16-án hatalmas tűzvész pusztított a faluban, melynek következtében a házak kétharmada leégett.
1910-ben 973, többségben lengyel lakosa volt, jelentős szlovák kisebbséggel.
2001-ben 622 lakosából 607 szlovák volt.
2011-ben 640 lakosából 625 szlovák volt.

Ez a lista a fontosabb géneket vagy genetikai variánsokat tartalmazza.
"Nem található meg ebben a felsorolásban az összes humán gén, hanem csak a tudományos kutatásokkal, betegségekkel, friss kutatási eredményekkel kapcsolatban lévők."

Hegedűsfalva, () község Szlovákiában, az Eperjesi kerület Homonnai járásában. 2011-ben 431 lakosából 424 szlovák volt.
Homonnától 11 km-re délnyugatra az Ondava völgyének alsó részén fekszik.
A falu soltész általi betelepítéssel keletkezett a 14. században a német jog alapján. 1467-ben egy nádori oklevélben említik először, egy tavarnamezői birtokkal kapcsolatos vita során. A 15. század második felében egészen 1684-ig a család kihalásáig a Drugeth család volt a birtokosa. Később birtoka volt még itt a Szirmay, Széchy, Barkóczy, Szerviczky és Soós családoknak is. A falu temploma a 17. század előtt épült, 1619-ben történt első említésekor a mogyorósfalvi evangélikus lelkész szolgált itt. A 17. és 18. század fordulóján megemlítik, hogy a templom fából épült. 1567-ben a falu 5 és háromnegyed portáig adózott, lakói zsellérek voltak. 1582-ben 7 portáig adóztak. 1600-ban a bíróén kívül 18 adózó háztartása volt, ezzel a közepes nagyságú falvak közé számított. A 17. században lakói elszegényedtek. 1610-ben a jobbágyok és zsellérek együtt egy és negyed, 1720-ban fél és nyolcad portáig adóztak. 1720-ban a háztartások száma 6 volt, közülük 3 fél egy pedig negyed jobbágytelek. A másik két háztartás zselléreké volt. 1828-ban 31 házában 241 lakos élt.
Vályi András szerint "HEGEDÛSFALVA. Huezovce. Tót falu Zemplén Várm. földes Ura Szirmai Uraság, lakosai katolikusok, fekszik Topolokához 1/4 órányira, határja három nyomásbéli, hasonló Hraboczéhoz, szőleje nints, piatza Homonnán." 
Fényes Elek szerint "Hegedűsfalva, tót falu, Zemplén vgyében, Leszkocz fil. 200 rom., 36 g. kath., 8 zsidó lak., 565 h. szántófölddel. F. u. gr. Barkóczy, Szirmay. Ut. p. Komarnyik.
Zemplén vármegye monográfiája szerint "Hegedűsfalva, tót kisközség 37 házzal és 204 róm. kath. vallású lakossal. Postája, távírója és vasúti állomása Homonna. A homonnai uradalom tartozéka volt s már 1467-ben a Drugethek birtoka. 1656-ban, a mikor Hegedősfalvának van írva, Szirmay Pétert iktatják birtokába. Később a Szirmayakkal együtt a Széchy és a Soós családoknak is van itt részük, azután a gróf Barkóczy, báró Perényi, a Malonyay és Szervitzky családok bírják. Jelenleg a Josefovits családé. A községben nincs templom." 
1910-ben 161, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 413 lakosából 408 szlovák volt.
Lisieux-i Szent Teréz tiszteletére szentelt görög katolikus temploma 1934-ben épült.

Schwendi Lázár főkapitány, Thury György és II. Miksa (imeretlen német mester korabeli fametszete)

Hegyvég, (1899-ig "Prituján", ) község Szlovákiában, az Eperjesi kerület Homonnai járásában. 2011-ben 63 lakosából 35 ruszin és 24 szlovák volt.
Homonnától 30 km-re északnyugatra fekszik.
1454-ben említik először.
Vályi András szerint "PRISTULYÁN. Orosz falu Zemplén Vármegyében, földes Ura Dezsőfy Uraság, lakosai ó hitüek, fekszik n. k. Porubához 1, d. pedig Rohozsnyikhoz fél órányira, határja két nyomásbéli, zabot, és rozsot terem, földgye hegyes, és kősziklás, erdeje vagyon, piatza Sztropkón." 
Fényes Elek szerint "Pritulyán, orosz falu, Zemplén vmegyében, Jankócz fil. 223 g. kath., 7 zsidó lak., 259 hold szántófölddel. F. u. Dessewffy. Ut. p. Nagy-Mihály." 
1910-ben 179, túlnyomórészt ruszin lakosa volt. 1920 előtt Zemplén vármegye Mezőlaborci járásához tartozott.
2001-ben 67 lakosából 55 ruszin és 11 szlovák volt.
Görög katolikus temploma.

Hegyzávod, (1899-ig "Zavada", ) község Szlovákiában, az Eperjesi kerület Homonnai járásában. 2011-ben 72 lakosából 62 ruszin, 6 ukrán és 2 szlovák volt.
Sztropkótól 10 km-re kelet-délkeletre, Homonnától 28 km-re észak-északnyugatra fekszik.
Neve a szláv "zavada" (= akadály) főnévből származik.
A falu a 15. század első felében feltehetően a német jog alapján keletkezett, amikor területére ruszin pásztorokat telepítettek. 1454-ben a sztropkói uradalom részeként említik először. Birtokosai a Sennyey, Horváth és Szűcs családok voltak. 1567-ben a sztropkói uradalom urbáriumában Hegyzávod ruszin pásztorfaluként szerepel egy soltész és három pásztor háztartással. 1634-ben a falu egy tűzvészben leégett. Bél Mátyás 1732-ben a község leírásában tíz ruszin családot említ. 1750-ben már pap is működött a faluban, melynek ekkor 91 lakosa volt. Az 1784 és 1787 között végzett népesség összeírásban Závodon 31 ház, 39 család és 217 lakos volt. 1843-ban 267 görög katolikus lakost számláltak. 1863-ban kolerajárvány pusztított. 1900-ban 206 lakos élt a faluban. Lakói főként mezőgazdasággal, pásztorkodással és erdei munkákkal foglalkoztak.
Vályi András szerint "ZAVADA. Orosz falu Zemplén Várm. földes Ura Jekelfalusy Uraság, lakosai ó hitüek, fekszik n. k. Sztropkóhoz 2, n. ny. Porubához 1, ész. Puczakhoz is 1 órányira; határja 3 nyomásbéli, igen kősziklás, hegyes, agyagos, tsupán tsak zabot terem, azt is fáradságos mívelés után." 
Dr. Borovszky Samu Magyarország vármegyéi és városai 1905-ös kiadású enciklopédiája szerint "Hegyzávod, azelőtt Zavada. Kisközség 32 házzal és 206 gör. kath. vallású ruthén lakossal. Postája Homonnaolyka, távírója és vasúti állomása Radvány. A sztropkói uradalomhoz tartozott s a Pethök voltak az urai, az újabb korban pedig a báró 'Sennyey, a Horváth s a Jekelfcdussy, majd pedig a Szűcs és a Ruzsicska családok bírták. Most Tarnovitzky Sándornénak van itt nagyobb birtoka. Az 1663-iki pestis ezt a helységet sem kerülte ki. Gör. kath. temploma 1698-ban épült." 
1910-ben 234, túlnyomórészt ruszin lakosa volt. Az első világháborúban a környékbeli harcokban 70 osztrák-magyar és orosz katona esett el, sírjuk a temetőben található. 1920 előtt Zemplén vármegye Mezőlaborci járásához tartozott. 1944-ben a németek a partizánok támadása miatt felgyújtották a falut, melyben csak két gazdasági épület maradt épen.
2001-ben 84 lakosából 60 ruszin, 13 szlovák és 11 ukrán volt.
A görög katolikus anyakönyveztetés, az 1908-as és azelőtti Eperjesi Egyházmegyei Sematizmusok szerint, Oroszvágás (Orosz-Poruba) filiájaként történtek.
Szent Mihály arkangyal tiszteletére szentelt görög katolikus temploma.

Helmecke, () község Szlovákiában, az Eperjesi kerület Homonnai járásában. 2011-ben 559 lakosából 547 szlovák volt.
Homonnától 6 km-re délkeletre fekszik.
1451-ben említik először.
Vályi András szerint "HELMECZKE. Tót falu Zemplén Várm. földes Ura G. Vandernót Uraság, lakosai katolikusok, többen ó hitűek, efkszik ész. Homonnához 3/4, dél. Porukbához 2/4 órányira, határja három nyomásbéli, gabonát, és zabot középszerűen, árpát, és búzát pedig nem terem, erdője vagyon, legelője szűk, réttye kevés, piatzok Homonnán 1/4 órányira.
Fényes Elek szerint "Helmeczke, tót-orosz f., Zemplén vmegyében, Perecse fil. 275 római, 104 g. kath., 15 zsidó lak. 396 hold szántófölddel. F. u. gr. Vandernath. Ut. p. Nagy-Mihály.
1910-ben 321, túlnyomórészt szlovák lakosa volt. 1920 előtt Zemplén vármegye Homonnai járásához tartozott.
2001-ben 556 lakosából 546 szlovák volt.

XI. Pius pápa "(Achille Ratti;" Desio, 1857. május 31. – Róma, 1939. február 10.) a római katolikus egyház 259. pápája 1922-től haláláig.
A 43 bíborosból álló konklávén, amely Rómában 1922. február 2-án gyűlt össze 14 szavazás után megválasztották Achille Ratti bíborost.
Achille Ratti 1857. május 31-én született Milánóban iparos polgári családban. A Lombard Kollégiumba került, ahol 1879. december 20-án szentelték pappá. Rómában a Gregoriana Pápai Egyetemen kánonjogból doktorált és 1882-ben letette a teológiai doktorátust is a Sapienza Egyetemen, valamint a filozófiait az Aquinói Szent Tamás Akadémián. Milánóban 5 éven át teológiai kurzust vezetett. 1907-ben Rattit X. Piusz pápa az Ambrosiana Könyvtár prefektusává nevezte ki. 1914-ben elnyerte a Vatikáni Könyvtár prefektusi címét. 
1918. május 19-én Lengyelország és Litvánia apostoli vizitátorának nevezte ki a pápa. Majd Ratti megkapta a nunciusi és a lepantói címzetes érseki kinevezést 1919. július 19-én. 1921. június 4-én bíborossá nevezték ki a Santi Silvestro e Martino ai Monti-bazilika titulusával. 5 hónapig volt a Milánói főegyházmegye érseke. 1921. december 8-án megnyitotta a Szent Szív Katolikus Egyetemet.
XIV. Benedek pápa óta ő volt az első tudós pápa, akit jelentős nyelvismerete, tudása, nemzetközi kapcsolatai és a modern tudományos haladás ismerete miatt becsülték. "„Az élet cselekvés”" – ez volt az egyik bölcs mondása. Még nyolcvanévesen is megőrizte azokat a vallásgyakorlatokat, amik a szemináriumi időkben már szokásává váltak: a rózsafüzért, a szentségimádást és a lelkigyakorlatokat. Piusz pápa elkerülte a nepotizmus látszatát is. Rokonait nem a magánlakosztályban fogadta, hanem a nyilvános kihallgatási termekben. Nekik is szabályos kérelmet kellett a pápai házhoz benyújtaniuk, mint bárki másnak.
Kormányzati irányelveit az "Ubi arcano Dei" (1922) kezdetű enciklikában rögzítette: X. Piusz és XV. Benedek nyomdokain haladni.
Pápaságának legfőbb szándékát a „Pax Christi in regno Christi” („Krisztus békéje Krisztus országában”) jelmondat foglalta össze.
A hitélet elmélyítése érdekében több szentévet, jubileumot tartott (1925-ös szentév, 1929-es jubileumi év aranymiséje kapcsán, 
1933-as rendkívüli szentév a megváltás 1900. évfordulóján). 1925. december 11-én a "Quas primas" körlevelével bevezette Krisztus Király ünnepét.
Ugyanezt szolgálták a szentté avatások: Lisieux-i Kis Teréz, Bellarmin Róbert, Soubirous Bernadett, Don Bosco János, Vianney János.
Fontos szerepet játszottak az eucharisztikus világkongresszusok is.
XI. Piusz pápasága előtti életéből fakadóan az egyházi tudományosság, az egyetemek erősítését is fontosnak tartotta. Ennek következtében is 1931-ben létrejött a Vatikáni Rádió.
XI. Piusz szakított a korábbi, Európa-központú missziós stratégiával, és páapsága alatt 2670-ről 7000-re emelkedett a 14 missziós körzet bennszülött papságának létszáma. Kísérletet tett a keleti egyházak felé való közeledésre is.
1930. december 31-én kiadott enciklikája a Casti connubii, a keresztény házasság elveit fekteti le újra.
A társadalmi élet katolikus erkölcsök szerinti befolyásolására, a világi hívek bevonására a Actio Catholica (Katolikus Akció) szervezeteit tartotta célravezetőnek.
A társadalom új, a Szentszék által elképzelt rendjét a Rerum novarum kiadásának negyvenedik évfordulóján, 1931-ben megjelent Quadragesimo anno körlevele körvonalazta. Ebben a magántulajdon társadalmi szerepét hangsúlyozza, valamint az állam szerepét a magántulajdon társadalmi felelősségében. Az új társadalmi rend alapeszméinek a szubszidiaritás és a korporativizmus elvét tekintette. Mindazonáltal mind a kapitalizmust, mind a marxizmust elítélte. A pápai megnyilatkozások pedig éles kritikát fogalmaztak meg - az enciklika korporativ elveit félreértőkkel szemben - a fasiszta korporációk felé is.
XI. Piusz folytatta elődei konkordátumra, diplomáciai megegyezésre törekvő politikáját. Bővültek a pápaság diplomáciai kapcsolatai. A Szovjetunióval többszöri próbálkozások ellenére sem sikerült a diplomáciai kapcsolatok felvétele.
Az olasz állammal 1929. február 11-én sikerült megegyezni a Lateráni egyezmény megkötése révén.
A Lateráni egyezmény megkötése ellenére az olasz államhoz fűződő viszonya korántsem volt felhőtlennek nevezhető. A viszonyt a fasisztáknak a katolikusok ellen elkövetett merényletei, a totalitárius szakszervezeti törvények, valamint az olasz államnak az ifjúság nevelésére vonatkozó totális igényei árnyékolták be kezdetben. Később az Actio Catholica visszaszorítására tett fasiszta lépések mélyítették az ellentéteket. Végül a fasiszta állam fajelméleti alapú törvényei vezettek a legsúlyosabb konfliktushoz. Az 1938 őszén elfogadott törvény szerint a zsidó, kikeresztelkedett zsidó és nem zsidó közötti egyházi házasság elvesztette államjogi érvényességét. A faji megkülönböztetés és antiszemitizmus elítélést célzó enciklika megjelenését csak a pápa halála akadályozta meg.
A Szentszék 1933-ban - amikor a nácizmus bűnei még nem voltak előre láthatók és amikor Hitler rendszere még a nyugati demokráciák szemében is szalonképes volt - megkötötte Németországgal a német katolikusok számára ideiglenesen védelmi alapot nyújtó konkordátumot. Amikor azonban Hitler a konkordátumot megszegve megszüntette az egyházi iskolákat, a katolikus sajtót és egyesületi életet, valamint egyre nyilvánvalóbbá vált a rendszer embertelensége, 1937. március 14-én kiadta a Mit brennender Sorge ("Ardenti cura") körlevelét. A körlevélben elítélte a fajelméletet, fajgyűlöletet, a nemzetiszocialista újpogányságot, valamint az egyház- és vallásellenességet.
XI. Piusz pápa enciklikái

