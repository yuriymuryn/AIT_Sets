Tamburin (eller "baskisk trumma") är ett slagverkinstrument som består av en rundformad träram med skinn fastspänt över. På sidorna sitter det runda plåtbrickor, ofta placerade två och två, som skallrar då tamburinen är i rörelse. Tamburinen kan skakas, strykas med handen eller slås med handen. Musikinstrumentet är av asiatiskt ursprung men har idag och sedan lång tid tillbaka världsomfattande spridning.

Xylofon, (grek; "Xylos" trä, "phonē" ljud), är ett musikinstrument; tillhör familjen slagverk och är av idiofon-typ. Den har träplattor som ger ljudet då man slår på dem med två eller fler träklubbor. Musikinstrumentet är ursprungligen ett naturfolkinstrument som länge funnits i Indonesien. Marimban som påminner mycket om xylofonen är oftast stämd en oktav lägre och har en mörkare ton.
Som leksak brukar xylofonen vara utrustad med plattor av metall.

Bergspredikan är ett tal som Jesus enligt Matteusevangeliet höll på ett berg i Galileen (). Det är hans längsta sammanhållna tal där Matteus har koncentrerat Jesu etiska undervisning. Lukasevangeliet sammanfattar i stället detta material i Slättpredikan (). 
Bergspredikan inleds med att enkla och ödmjuka människor prisas saliga - Saligprisningarna (), Jesu lärjungar sägs vara jordens salt och världens ljus (), Jesus betonar att Lagen/Torah/Moseböckerna inte skall gå under eller upphävas, utan fullbordas (). Sedan följer ett stycke där Jesus skärper buden: avseende mord (), äktenskapsbrott (), eder (), vedergällning (), och kärlek (). Det är bland annat här han lär ut att vända andra kinden till (). I kapitel 6 undervisar han bland annat om bön och lär ut bönen "Fader Vår". I sjunde kapitlet återfinns bland annat gyllene regeln - en princip för användning av empati vid etiska ställningstaganden: ”Allt vad ni vill att människorna skall göra er, det skall ni också göra dem” ().

Jakthorn är ett bleckblåsinstrument på vilket man vid jakt blåser jaktsignaler och är vanligtvis gjort av mässing.
Jakthorn skall inte förväxlas med jägarhorn, som är ett klafflöst militärt bleckblåsinstrument vilket inom flottan benämnes signalhorn.
Jakthorn är vanligen inte försedda med klaffar och ventiler och kan då bara återge naturtoner. Det kan ha runda eller elliptiska böjningsrundlar. En mindre form av jakthorn kallas Fürst-Pless-horn. Parforcehornet är ett större jakthorn. Jakthornen är de närmste föregångarna till valthornet. 
Under forntiden använde jägare lurar av horn eller ben för kommunikation, ibland användes horn från uroxar. Det finns ett jakthorn på Kungliga Livrustkammaren i som enligt inskriptionen är tillverkat av ett horn från Europas allra sista uroxe. Under medeltiden användes olifanten, som har fått sitt namn från det fornfranska ordet för elfenben, vid adliga jakter. 
Användandet av jaktsignaler beskrevs redan av Hardouin, seigneur de Fontaines-Guérin, från Anjou 1394 i verket, Trésoire de Vénerie. Här beskrivs 14 olika hornsignaler som illustreras med ett träsnitt där dessa beskrivs med ett system av fyllda och ofyllda rektanglar. Härigenom kan man få en tämligen god uppfattning om hur jägare i södra Frankrike signalerade till varandra under medeltiden. Hardoin ville sprida de signaler han hade lärt sig av mästaren Guilleme du Pont. 
Frankrike har varit den stora nationen då det gäller jakthornsmusik, även om de tyska traditionerna har varit mest inflytelserika i Sverige. Vid slutet av medeltiden började man tillverka horn av metall, därmed kunde man förlänga hornets rör, vilket innebar att man fick ett betydligt bättre ljud, samtidigt som ljudstyrkan blev avsevärt högre. Genom att hornets rör böjdes cirkelformigt, ibland flera varv, kunde hornet förbli praktiskt hanterbart. 
Olika former av jakthorn har kommit att utvecklas, mindre typer av jakthorn, som Fürst-Pless-hornet, har kunnat användas vid jakt av en jägare, medan större typer av jakthorn, som parforcehornet och Trompe de Chasse, främst använts av speciella hornblåsare vid större, välorganiserade former av jakt av den typ som främst bedrevs av furstliga hov, främst på den europeiska kontinenten. Jakthornens användningen har även utvidgats till hyllningssignaler, marscher och andra former av musik.
Numera har den praktiska användningen av jakthorn i huvudsak kommit att ersättas av jaktradion. Andra signalmetoder, som signalskott bör numera ses som nödsignaler. Emellertid anses det, i exempelvis Tyskland, alltjämt så betydelsefullt att ha kunskap om olika jaktsignaler att undervisning härom förmedlas vid jägarutbildningar.
I Tyskland inleds en strävan på 1800-talet att samordna jakthornsmusiken till tonarterna B och Ess. Th. Rode, som var ansvarig för den preussiska jaktmusiken ställer det som krav 1840. Systemet med jaktledningssignaler utvecklades på 1800-talet ur militära ledningssignaler och en banbrytare för detta var Oberstjägermeister Henrich von Pleß(1833-1909), som sedermera gav namn åt det idag vanligast förekommande jakthornet, Fürst-Pless-hornet. Det var ett mycket detaljerat system med signaler för att starta och styra ett drev, kalla på eftersökshundar eller viltvagn, samla jägare, och drevkarlar, mm.
Fürst-Pless-hornet är ett mindre jakthorn. Enklare Fürst-Pless-horn har inga klaffar eller ventiler, dessa kan därför bara återge naturtoner. 
Det finns emellertid Fürst-Pless-horn som är försedda med ventiler och klaffar. Dess diameter är vanligen knappt 20 cm. Fürst-pless-horn är stämda i B dur. 
I motsats till de stora hornen fick de mindre hornen sin främsta användning under 1800-talet. Den tidigast funna förekomsten av Fürst-pless-horn är från 1876. Instrumentet är således utvecklat under 1800-talet, och har sitt ursprung i det halvmåneformade hornet, vilket utvecklades i anslutning till militärsignalhorn och posthorn. De mindre hornen var praktiska, då dess storlek var sådan att en jägare kunde medföra ett sådant horn vid jakt på egen hand, utan att behöva förlita sig på en medföljande hornblåsare.
Sitt namn har instrumentet fått efter Fürst Hans Heinrich XI. von Pleß (1833-1909), som blev kejsarelig Oberstjägermeister 1878. Han tjänstgjorde under kejsare Vilhelm I av Tyskland, kejsare Fredrik III av Tyskland och kejsare Vilhelm II av Tyskland. 
Det var dock inte Fürst Pleß som var upphovsmannen till detta instrument, däremot bidrog han till instruments spridning, och han ansågs även kunna utöva det på ett föredömligt sätt.
Parforcehornet har fått sitt namn efter den franska benämningen på hetsjakt efter främst högvilt, parforcejakt. 
Parforcehornet är en större form av jakthorn. Parforcehornet är vanligtvis stämt i B, Ess eller D. Det finns parforcehorn som har möjlighet att ändra tonarten, i liket med de valthorn som benämns dubbelhorn. Vanligen saknar parforcehorn venltiler, och dessa kan således endast återge naturtoner, men det finns även parforcehorn som är försedda med ventiler.
Trompe de Chasse är, i likhet med parforcehorn, en större form av jakthorn vilka saknar ventiler, och således endast kan återge naturtoner.
Jaktsignaler används för att leda jaktsällskapets rörelser, underrätta kamraterna om jaktens gång och vilket djurslag som drivs samt för att kalla in hundarna.
Under medeltiden firades St.Hubertus med en Hubertusmässa den 3 november.
St.Hubertus är jaktens skyddshelgon, som skall ha mist sin hustru och parets första barn, och därefter ha dragit sig bort från världen till Ardennernas skogar, där han levde som jägare. En dag skall han ha sett ett lysande krucifix mellan hornen på en hjort och då bestämt sig för att viga sitt liv åt Gud.
På 1830-talet började man i Belgien använda parforcehorn vid dessa mässor och detta bruk fördes sedan vidare till Tyskland, även i Lutherska kyrkor.
Det kan nämnas att Jules Cantins (1874-1956) "La Grande Messe de Saint Hubert" är ett verk för jaktinstrument.
Parforcehorn har kommit att användas för rent musikaliska ändamål, det används i "Jaktkören" i Carl Maria von Weber opera Friskytten.
Det används även i Joseph Haydns Oratorium Die Jahreszeiten.

Cosimo Rosselli, född 1439, död 1507, var en italiensk målare verksam i Florens och Rom.
Rosselli hade en viktig del i utsmyckningen av Sixtinska kapellet för påven Sixtus IV. Bland hans verk i Florens ingår freskerna i "Santissima Annunziata" och "Sant’Ambrogio". Rosselli målade i en tämligen sträng och stel stil. Fra Bartolommeo och Piero di Cosimo hörde till hans elever.

Fra Bartolommeo född 1472 i Florens, död 31 oktober 1517, florentinsk målare och tecknare. Fra Bartolommeo hette egentligen "Bartolommeo Pagholo del Fattorino" och kallades "Baccio della Porta".
Bartolommeo var son till en fattig forman (kusk) och fick namnet Baccio della Porta eftersom faderns bostad var belägen nära stadsporten. Han blev 1481 lärjunge till Cosimo Roselli och hade till kamrat Mariotto Albertinelli, med vilken han samarbetade en längre tid senare. På 1490-talet greps han av Savonarolas predikningar och blev en av hans ivrigaste anhängare. Sedan reformatorn 1498 blivit bränd, blev Bartolommeo 1500 enligt ett givet löfte dominikanmunk, men återtog 1504 penseln och ledde i klostret San Marco (Florens) en ateljé, där Albertinelli var hans medarbetare 1509-12. Han gjorde några resor till Venedig och Rom samt tillbringade några av de sista somrarna för hälsans skull i ordens landhospital, klostret Pian di Mugnone (vid Fiesole).
Bartolommeo var en av den italienska konstens stormän. De samtida, som starkast inverkat på honom, var Perugino, i känslouppfattningen och kompositionen, och Leonardo da Vinci, i avseende på formgivning och teknik; men innehållet var en produkt av honom själv. Emellertid var hans ämneskrets inskränkt. Han skildrade inte någon nakenhet, med undantag av små änglafigurer ("putti"), och han hade ingen dramatisk begåvning samt målade inte heller större cykler, endast lugna andaktsbilder, men de var levande uttryck för hans innerliga tro. Särskilt var han berömd för sin kolorit, åstadkommen genom utbyte av temperafärgen mot oljefärgen: han var den florentinska konstens första kolorist och hade i detta avseende ett stort inflytande på den unge Rafael under dennes studier.
Man urskiljer i hans verksamhet tre perioder. Den första omfattar tiden före hans inträde i klostret (1500). Hans huvudarbete under denna tid var hans enda stora komposition, en 1498-99 målad fresk, "Yttersta domen" (nu i Museo Nazionale di San Marco, Florens), som genom sin högst upp tronande halvkrets av helgon blev förebild för Rafael i S. Severo-fresken (1505) och i övre delen av hans "Disputa" (1508).
Andra perioden, som började 1504, varade till 1512, då kamratskapet med Albertinelli upplöstes. Av hans arbeten under denna tid kan påpekas hans första tavla efter avbrottet, "S. Bernhards vision" samt ett par bilder i Lucca, "Gud fader tillbedd av Maria Magdalena och Katarina av Siena" och "Madonna med helgon", båda målade 1509 under inflytande av resan till Venedig. För övrigt skiljs hans verk under denna period i sådana, som han utförde i kompaniskap med Albertinelli, ofta signerade med två i varandra sammanslingrade ringar jämte korset (ett sådant gemensamt arbete, men utan signering, är "Marias himmelsfärd"), och dem, som han ensam utfört, såsom "S. Katarinas förmälning" (1511). Till samma tid hör också en del fresker i klostret San Marco.
Tredje perioden omfattade hans få återstående levnadsår, 1512-1517, tiden för hans högsta utveckling, särskilt i altartavlorna. Han gjorde i början av denna period en resa till Rom, och inflytandet av den visade sig dels i hans bild av "S. Marcus", inspirerad av Michelangelo Buonarroti (1514), dels i en härlig "S. Sebastian", hans enda nakna figur, beundrad av konstnärerna, men avskydd av munkarna (1515). För övrigt härstammade från denna tid tre av hans mästerligaste verk: "Madonna della misericordia" (1515), "Uppståndelsen" (1516) och "Kristus nedtagen från korset", det mest dramatiska av hans arbeten, ädelt och gripande i all sin enkelhet, med fyra figurer (1516).

Handskar (av tyska "Handschuhe" "hand-skor") är beklädnad för händerna. Handskydd av tyg fanns redan under antiken, och all världens krigare bar dem, i övrigt var handskar länge ett privilegium som angav högre rang. Uppmaningen att "kasta handsken" var ädlingars sätt att utmana till tvekamp.
Handskmakare har varit skrå sedan 1200-talet. Handskar kom i allmänt bruk för att skydda händerna mot kyla under sent 1800-tal. Enligt etiketten bar fint folk handskar också sommartid, korrekt till förmiddagsdräkt när man gjorde visit och helt rätt till aftonplagg. Armbågslånga "glacéhandskar" (av mycket mjukt och tänjbart lamm- eller getskinn) användes till aftonklänning fram till 1910, och återkom under 1930- och 1950-talet. Dessa handskar kallades även för "aftonhandskar". Riktigt långa handskar, som når över armbågen, kallas ibland "operahandskar". Dessa är ofta tillverkade i satin och signalerar kvinnlig elegans och sofistikation. 
Handledskorta eller långa handskar som matchade skor och handväska var vanligt för damer fram till slutet av 1950-talet; män hade handskar fram till 1940-talet, sedan endast vintertid. I början av 1980-talet hade "kraghandskar" för kvinnor ett uppsving. 
En gentleman i västvärlden tar av sig handsken när han hälsar på någon. Gentlemannen bär alltid handskar förutom när han hälsar på någon för att inte räcka fram en kall hand som den andre måste hälsa på. 
Att kasta en handske framför någon har varit ett gest för att utmana till duell. Uttrycket ska inte förväxlas med "att kasta in handduken" som kommer från boxningen, där det visar att man ger upp matchen.

Strumpor är en typ av benkläder som funnits sedan medeltiden. Från början användes linne, silke och ull, ibland även läder, till material. 
Sin nuvarande utformning fick strumporna i huvudsak på 1700-talet. Dessförinnan hade man strumpor av tyg eller skinn (i Hälsingland användes sådana av allmogen ännu vid mitten av 1800-talet) eller också virade man helt enkelt "fotlappar" om fötterna och "bensvep" om benen, de sistnämnda eventuellt kompletterade med nålbundna sockor på fötterna.
För damer kom hudfärgade strumpor av konstsilke på 1880-talet. Nätstrumpor kom under 1800-talets sista decennium, medan sömlösa inte dök upp förrän 1923. Damstrumpor i nylon lanserades 1939, i stretchig crêpenylon 1956 och av lycra 1959. Sockor brukar man oftast kalla tjockare, kortare eller stickade strumpor. Billiga grovt maskinstickade sockor som inte är formade för vrist och häl, brukar kallas tubsockor. En trend som återkommit är tåstrumpor, en typ av sockor som likt fingervantar förutom själva foten klär tårna var för sig.

Lars Stjernkvist, född 1958 i Motala, Östergötlands län, är en socialdemokratisk politiker. Han var riksdagsledamot 1991–1998 och Socialdemokraternas partisekreterare 1999–2004. Stjernkvist, som har avlagt högskoleexamen på linjen för offentlig förvaltning, har också varit generaldirektör för Integrationsverket 1998–2000, arbetat som ledarskribent på bland annat Folkbladet och varit ordförande i Östergötlands SSU-distrikt. Sedan 2007 är han kommunalråd i Norrköping, där han är bosatt.

Hearts and Bones är Paul Simons sjätte soloalbum, utgivet i oktober 1983. Albumet är producerat av Paul Simon, Russ Titelman och Roy Halee tillsammans med Lenny Waronker på spår 1, 5 och 10.
Albumet var menat att bli Simon and Garfunkels återföreningsalbum. Efter deras konsert i Central Park, New York den 19 september 1981 turnerade Simon och Art Garfunkel tillsammans både sommaren 1982 och 1983. Ett nytt Simon and Garfunkel-album, betitlat "Think Too Much", skulle ges ut hösten 1983. Vad som när det påbörjades var ett Paul Simon-album visade sig dock inte vara så lätt att omvandla till ett Simon and Garfunkel-album. Det mesta var redan inspelat när Garfunkel kom in i projektet och man skulle "bara" lägga till hans röst. Arbetet med albumet drog ut på tiden och det hela slutade i att Simon tog bort Garfunkels röst på de spår han spelat in och gav ut skivan som soloalbumet "Hearts and Bones". "Jag ville inte att någon annan skulle måla över det som jag redan målat", sade Simon i en kommentar till tidningen "Rolling Stone".
Albumet nådde Billboardlistans 35:a plats. 
På den Englandslistan nådde albumet 17:e plats.
11-14 är bonusspår på den remastrade cd-utgåvan från juli 2004.

Ringstorp är en stadsdel i den norra delen av Helsingborg. Statistikområdet hade 2 876 invånare den 1 januari 2010. Här finns en grundskola, Ringstorpsskolan (årskurs 1-6) och ett dagis. Helsingborgs näst största områdesbibliotek ligger på Ringstorp, mitt emot Sankta Anna kyrka.
Stadsdelen avgränsas i söder av stadsdelarna Stattena och Tågaborg, i norr av Mariastaden och i öster av Berga. Längst i söder ligger Ringstorps vattentorn inbäddat i grönska, i öster i form av Ringstorps sommarstad och i väster i form av ett större grönområde fram till Ringstorpsvägen. Längre åt öster om och norr om detta område breder ett större bostadsområde bestående av flerbostadshus ut sig. Det norra bostadsområdet, kvarteret Idun, innesluts i en triangel, bildad av Ringstorpsvägen och Hammarbergsgatan, och består av ett antal fristående flerbostadshus i fyra till sex våningar. Särskilt utmärkande är byggnaden som vetter åt Ringstorpsplatsen med sina detaljer i ärgad koppar. Området närmast öster om grönområdet kring vattentornet består av ett antal flerbostadshus i liknande utförande, med gult tegel och balkongrader år söder. Av dessa är de södra byggnaderna högre, sex till åtta våningar, medan de nordligare byggnaderna utgörs låghus i tre våningar. Allra längst åt öster, längs Kurirgatans östra sträckning finns ett större, enhetligt område av höghus i sex våningar och rött tegel. Kurirgatan löper i en båge kring bostadsområdet och kröker sedan av mot väster för att slutligen ansluta till Hammarbergsgatan. I denna del ligger Ringstorpsskolan med tillhörande skolgård. Mellan Kurirgatan, Hammarbergsgatan och Johan Banérs gata ligger Ringstorps centrum, som består av en öppenplats i väster och lägre, sammanhållen byggnad i öster, innehållande bland annat närbutik, pizzeria och Ringstorps bibliotek. Öster om centrumet, mellan Kurirgatan och Johan Banérs gata ligger ett område med lägre bebyggelse i form av ett radhusområde kring Ordonnansgatan.
På motsatt sida från Ringstorps centrum, på Johan Banérs gatas norra sida, ligger områdeskyrkan Sankta Anna kyrka, som uppfördes 2001. Resterande bebyggelse norr om gatan utgörs till övervägande del av villor, förutom vid Fäladsgatan i öster, där en grupp flerbostadshus i fyra våningar och gult tegel ligger ut mot den nybyggda Kullavägen. Villorna daterar till största delen från områdets tillkomst mellan 1920-talet och 1960-talet, men det finns även enstaka villor av nyare datum. Området avgränsas i norr av Västkustbanan och norr om denna ligger bostadsområdet Pålsjö Östra, som räknas in i Ringstorps statistikområde. Området är av senare datum än Ringstorpsområdet och utgörs av blandad bebyggelse av flerbostadshus, radhus och villor, uppförda i början av 1980-talet. Vid Romares väg ligger Rönnbäcksskolan med Pålsjöhemmet och norr om detta Romares stiftelse.
Helsingborgs stad planerar en omfattande förtätning av bebyggelsen på Ringstorp. Delar av grönområdet mellan Ringstorps vattentorn och Hammarbergsgatan planeras omvandlas till bostadsbebyggelse i form av ett antal radhus längs Ringstorpsvägen, kombinerat med punkthus nära vattentornet i öster. Då grönområdet hade en historia som soptipp har marken under denna sanerats för att möjliggöra utbyggnadsplanerna.
Förutom detta planeras även den existerande bebyggelsen att kompletteras. I kvarteret Idun föreslås ett nytt punkthus på innergården, medan husen längs Ringstorpsvägen föreslås utökas med två våningsplan. Även området kring Ringstorps centrum, tillsammans med ett område väster om Ringstorpsskolan, planeras att utökas med ny bebyggelse.
De äldsta fynden från forntiden som hittats på platsen härstammar från stenåldern. Bland de mer framstående fynden från denna tid är fem flintsågar, som troligen utgjort en offergåva till högre makter. Eftersom platsen är belägen på en höjd har det troligen förr funnits en kultplats i området. Detta bekräftas av fynd gjorda i samband med utgrävningen av grunden till Ringstorps vattentorn, då man fann ett gravfält bestående av 19 flatmarksgravar från yngre bronsåldern. Man har även funnit lämningar av en domarring från järnåldern, som troligen gett platsen dess namn.
Under medeltiden var området en del av Helsingborgs fäladsmarker och bebyggelsen var sparsam. Den äldsta kända bebyggelsen i området är Ringstorpshus, som antingen uppfördes som tingshus åt Luggude härads tingsrätt under slutet av 1600-talet, eller funnits innan dess och tagits över av häradstinget. Vissa källor anger att det redan 1642 skulle funnits ett tingshus vid Ringstorp, medan tingsplatsen för första gången omnämns 1691. Ringstorp var dock platsen för Luggude härads ting fram till den 27 maj 1704, då detta flyttades till Mörarp. Den mest kända händelse som utspelat sig vid Ringstorp ägde rum den 28 februari 1710, då svenska trupper mötte en dansk invasionsarmé vid slaget vid Helsingborg, som i vissa källor även är känt som slaget vid Ringstorp. De danska styrkorna hade samlat sig med ryggen mot Helsingborg och hade placerat sitt artilleri på Ringstorpshöjden i väntan på svenskarna, som leddes av Magnus Stenbock. Slaget utvecklade sig till en avgörande svensk seger och blev danskarnas sista seriösa försök att återta Skånelandskapen.
Söder om Ringstorp låg Stattena, där vägarna från Ängelholm respektive Kullabygden, nu Ängelholmsvägen och Ringstorpsvägen, möttes för att leda ner till Helsingborg. Vid denna korsning hade tidigt en viss bebyggelse uppkommit, som under 1700-talet byggdes ut allt mer. I början av 1800-talet tillkom väster om Ringstorpsvägen ett landeri, benämnt Ringstorp, som dock inte ska förväxlas med Ringstorpshus. I området byggdes 1803 en holländsk väderkvarn, Ringstorps mölla, av dansken Fredrik Kamph. Senare på 1800-talet köptes denna av mjölnaren Nils Sjunnesson, som även byggde en ångkvarn i anknytning till möllan. Kvarnrörelsen upphörde 1914 och 1929-31 plockades Ringstorps mölla ner och flyttades till Fredriksdals friluftsmuseum, där den står än idag. 
På grund av Helsingborgs snabba expansion runt sekelskiftet 1900 behövde staden ett nytt vattentorn för att försörja stadens mer högt belägna delar i nordost. Man valde därför att uppföra ett nytt vattentorn på Ringstorpshöjden, som stod klart 1904. Stadens bebyggelse hade nu vuxit allt närmre området och i en stadsplan från 1905 angav området som lämpligt för villabebyggelse. I stadsdelens norra del finns också ett villaområde som till största delen byggdes ut från 1920-talet till 1960-talet. Kring vattentornet växte i början av 1900-talet koloniområdet Ringstorps sommarstad upp. Den mest omfattande utbyggnaden skedde däremot på 1960-talet då ett av miljonprogrammets första bostadsområden i Helsingborg växte upp i Ringstorp. Bostadsområdet fick ett tidstypiskt centrum med områdesbibliotek, skola och närbutik. Det växande bostadsområdet behövde också en egen kyrkobyggnad, som först bestod av en provisorisk träbyggnad från 1968, men som 2001 ersattes av en permanent lösning.
Statistikområdet Ringstorp hade 2 887 invånare den 1 januari 2012, vilket utgjorde 2,9 % av befolkningen i hela Helsingborgs tätort (här alla statistikområden i Helsingborgs kommuns innerområde, motsvarande Helsingborgs tätort inklusive vissa närliggande småorter). Medelåldern var vid samma tid 44,4 år, vilket är något högre än medelåldern i Helsingborgs om helhet. Åldersfördelningen inom stadsdelen är mycket jämn. Den största åldersgruppen inom statistikområdet var 40 till 49 år med 13,2 %. Andelen personer i åldern 20 till 29 år var lägre än för Helsingborg som helhet, medan andelen personer över 70 år var högre än genomsnittet.
Andelen personer med utländsk bakgrund, alltså personer som antingen är födda utanför Sverige eller har föräldrar som båda är födda utanför Sverige, var inom statistikområdet 16,5 %, vilket är klart lägre än genomsnittet för staden. Av de som är födda utanför Sverige är en avsevärt större andel födda i Norden, medan en lägre andel är födda utanför Norden och Europa än för Helsingborg som helhet.
Ringstorp hade den 31 december 2011 en utbildningsnivå i någorlunda paritet med Helsingborg som helhet. Andelen invånare mellan 20 och 64 år med endast förgymnasial utbildning var däremot lägre än genomsnittet för staden medan eftergymnasial utbildning på över tre år var något högre än genomsnittet. Medelinkomsten för statistikområdet uppgick 2010 till 325 300 kronor jämfört med 315 500 kronor för Helsingborg som helhet. Kvinnornas medellön var 75,9 % av männens, vilket ligger i nivå med genomsnittet i Helsingborg på 76 %.
Arbetslösheten för personer mellan 20 och 64 år uppgick år 2011 till totalt 8,5 %, vilket är något under genomsnittet i staden. Ungdomsarbetslösheten (för personer mellan 18 och 24 år) var däremot högre än genomsnittet, med 14,5 %, medan arbetslösheten för personer i åldersgruppen 55 till 64 år var lägre än genomsnittet, med 5,8 %. Den öppna arbetslösheten uppgick 2010 till 2,5 %. Andelen förvärvsarbetande uppgick 2010 till totalt 77,1 %. Förvärvsintensiteten var någorlunda jämnt fördelad mellan könen, med 76,8 % för kvinnorna och 77,5 % för männen. Av de med arbete i stadsdelen pendlade 1 136 personer till arbeten utanför stadsdelen år 2010, medan 391 pendlade in från utanför Ringstorp till arbeten i stadsdelen. Antalet arbetsplatser i stadsdelen var samma år 456. Den största yrkesgruppen var inom offentlig förvaltning, utbildning och vård. Andelen studerande var 2,9 %.
År 2010 var 5,5 % av befolkningen i stadsdelen förtidspensionerad. Det genomsnittliga antalet frånvarodagar på grund av sjukdom för stadsdelen uppgick år 2011 till 27,2 dagar jämfört med 29,4 dagar för Helsingborg som helhet. Ohälsotalet var större för kvinnorna än för männen.

Jakobit kan ha flera betydelser:

Strejkbryteri är arbete som pågår trots regelrätt strejk eller arbetsblockad. Kring år 1900 var strejkbryteri ett återkommande inslag i de dåvarande konflikterna mellan fackföreningar och arbetsgivare, och möttes ofta av bråk och våldsamheter från de strejkande, innan förhandlingsavtal slöts och strejkvakter infördes. Ett nedsättande ord för strejkbrytare är "svartfot".
Strejkbryteri har främst från arbetarrörelsen betraktats som ett allvarligt problem, då det minskar effekten av en strejk. Alla individer som vid arbetsnedläggelser ersätter de som normalt skulle ha utfört arbetet eller som fortsätter att arbeta anses uppträda som strejkbrytare oberoende av om de är fackmedlemmar eller inte. I Sverige har i regel även icke-medlemmarna deltagit i strejker trots att de inte kan räkna med strejkunderstöd från fackföreningen. Före och strax efter sekelskiftet 1900 var det inte ovanligt att arbetsgivare försökte förmå strejkande att mot fackföreningens vilja återgå till arbetet innan uppgörelse träffats. Sedan Åkarpslagen avskaffades 1938 saknas det i Sverige arbetsrättslig lagstiftning som berör strejkbryteri. 
Under början av 1900-talet fanns det i Sverige en strejkbrytarorganisation vid namn Arbetets frihet och 1925 grundades Vesterbergslagens Strejkbrytarförbund i Bergslagen.
Efter sprängningen av skeppet Amalthea i Malmö hamn 1908 upphörde importen av utländska strejkbrytare och under 1930-talet avtog strejkbryteriet successivt och upphörde i praktiken helt vid decenniets slut eftersom det inte var förenligt med Saltsjöbadsandan. 
Inom den Svenska arbetarrörelsen förutsatte man länge att strejkbrytare hade ideologiska skäl, snarare än kortsiktigt privatekonomiska. Det antas till exempel att de ökända strejkbrytarna i Ådalen 1931 var "rikemanssöner från Stockholm". 
Flink, I (1978) "Strejkbryteriet och arbetets frihet. En studie av svensk arbetsmarknad fram till 1938". Stockholm: Almqvist & Wiksell International.

En strejk är arbetsvägran från arbetssäljare (även kallat arbetstagare) på en arbetsplats. 
Strejk har ända sedan fackföreningsrörelsens första tid varit arbetssäljarnas yttersta stridsåtgärd i arbetskonflikter. Vid en strejk försöker de strejkande ofta att blockera arbetsplatsen så att inget eller endast begränsat arbete kan utföras där. Under fackföreningsrörelsens barndom uppkom ibland våldsamma konflikter mellan strejkande och strejkbrytare, (se till exempel Amaltheadådet), eller med polis och militär, (se till exempel Ådalshändelserna).
I moderna avtalsrörelser är strejk fortfarande arbetstagarens yttersta åtgärd, motsvarat av arbetsgivarens möjlighet till lockout. Som en markering av förhandlingspositionen kan då en strejk utlysas till ett visst datum. Vilka som skall delta i strejken talas också om. Strejken kan avse alla anställda inom ett eller flera fackförbund i hela branscher eller begränsas till särskilt utvalda nyckelpersoner eller gälla bara deltid (jämför övertidsblockad). Strejkens högsta stadium är "generalstrejken", en storstrejk som förlamar hela samhällsproduktionen för kortare eller längre tid. Historiens första vilda generalstrejk genomfördes i Frankrike i maj 1968. Andra typer av stridsåtgärder kan vara demonstrationer, arbetsblockader eller civil olydnad; jämför även sabotage.
Den första strejk i historien som är dokumenterad utspelades i Egypten för 3000 år sedan då arbetare på ett gravmonument lade ner arbetet i protest mot uteblivna matransoner. Konflikten vanns av arbetarna. Strejker motsvaras i viss mån av gesälluppror under 1700-talet men är i huvudsak en företeelse som uppkom i samband med industrialismens genomslag. På de stora industriarbetsplatserna som då skapades ersattes ägaren av ett aktiebolag och det personliga förhållandet mellan en arbetssäljare och arbetsköparna försvann. Samtidigt blev detta grogrunden för fackföreningsrörelsens och socialismens framväxande i takt med att arbetarna i allt högre grad organiserade sig och gemensamt krävde förändringar av arbetsvillkor, löner, arbetstider och anställningstrygghet. Strejker har emellertid använts även för politiska ändamål, så kallade politiska strejker - den "Politiska storstrejken 1902" hade exempelvis som syfte att understryka kraven på allmän rösträtt. Storstrejker ("generalstrejker" eller "masstrejker") där konflikter sprider sig till flera områden, ofta som sympatiåtgärder, förekom tidigt (Belgien 1893, 1902 och 1913, Ryssland och Finland 1905 och 1917, Ungern 1907). Den svenska storstrejken 1909 är ett typexempel på denna typ av generalstrejk, även i internationellt perspektiv.
En milstolpe i fackföreningsrörelsens historia är generalstrejken i Chicago, Illinois 1886, då 300 000 arbetare strejkade (inkluderat strejkande i andra städer än Chicago) för 8 timmars arbetsdag. Konflikten fick våldsamma följder med flera arbetare dödade, den s.k. Haymarketmassakern, och datumet, den 1 maj, lever vidare i den internationella arbetarrörelsens firande av första maj.
Strejker förekom i Sverige långt innan den industriella revolutionen. I Sala silvergruva lade gruvdrängar ner arbetet 1552 och krävde högre lön. Kungen, Gustav Vasa, ingrep och brännmärkte aktionen som "myteri". De strejkande fängslades och några av dem avrättades troligen – avrättning var då ett vanligt straff för myterister och andra upprorsmakare.
En uppmärksammad strejkaktion i Sverige var Sundsvallsstrejken 1879, som också var den mest omfattande under hela 1800-talet. Den tidiga fackföreningshistorien i Sverige kulminerade i 1909 års storstrejk och skotten i Ådalen 1931.
Vid 1909 års storstrejk var som mest omkring 250 000 arbetare inblandade i stridsåtgärder (under augusti 1909). Strejken slutade dock i vad många LO-medlemmar ansåg vara ett nederlag eftersom strejkkassorna tröt, och många valde därför att återgå till arbetet efter ett par månaders strejk. Splittringen inom LO ledde till att en fraktion bröt sig ur och bildade SAC, Syndikalisternas fackförbund. 
Mellankrigstiden var i Sverige en oerhört strejkfylld tid. Både SAC och LO-förbunden gick ofta i strejk med varierande framgångar. 1939 skrev LO och SAF, arbetsgivarnas förbund, under det så kallade Saltsjöbadsavtalet som reglerade vissa förhållanden inom svenskt arbetsliv, bland annat tilläts varje arbetare att gå med i ett fackförbund om denne så önskade medan SAF å sin sida fick igenom paragraf §32, "varje arbetsgivare har rätt att ensam fördela arbetet". Man kom även överens om fredsplikt, det vill säga att under tiden som ett avtal gäller har ingendera sida rätt att förändra avtalet.
Perioden mellan slutet av Andra världskriget och slutet av 1960-talet var en historiskt lugn period i Sverige avseende strejker efter den stora Metallstrejken 1945.
1969 utbröt i Malmfälten en vild strejk i LKABs gruvor. Arbetarna i gruvorna var missnöjda med de nyss framförhandlade avtalet mellan Gruvarbetarförbundet och LKAB, med arbetsmiljön och arbetsordningen och vägrade återgå till arbetet fast det rådde fredsplikt. Strejken fick ett oerhört genomslag i dåtidens medier och blev för regeringen Palme en svår belastning då LKAB var ett statligt ägt företag där missförhållanden nu exponerades. Sex miljoner kronor samlades in av allmänheten till de strejkande och deras familjer. Konflikten löste sig efter ett drygt halvår våren 1970. Vilda strejker förekom mycket ofta under 1970-talet med den stora Skogsarbetarstrejken 1975 som kulmen, där arbetarna fick igenom sitt huvudkrav på fast månadslön. Totalt beräknas 1312 olovliga stridsåtgärder ha genomförts i Sverige på 1970-talet, eller om man så vill ungefär en ny strejk var tredje dag. Medbestämmandelagen MBL infördes 1976 vilket gav arbetsköparen större rätt att avskeda arbetssäljare vid vild strejk.
I 1980 års avtalsrörelse försökte SAF få igenom ett 0%-lönebud till arbetssäljarna, detta med hänsyn till det rådande ogynnsamma ekonomiska läget i Sverige och världen. LO-förbunden vägrade acceptera budet, och en generalstrejk bröt ut 1980. Konflikten löste sig efter ett par veckor genom att LO fick igenom ett 7% lönepåslag.
Den tidiga historien dominerades av strejker inom tillverkningsindustrin. Särskilt vanliga var strejker på industrier med råvaruförädling och industrin i storstäderna. Högst strejkfrekvens fanns i Norrland, Stockholm, Göteborg och Malmö.
I modern tid har konflikter som gått till strejk blivit ovanligare inom den privata sektorn. eller har konflikterna hanterats så att endast mindre strejker och lockouter kommit till stånd. I takt med allt hårdare ekonomiska villkor i den offentliga sektorn har denna istället drabbats av allt fler konflikter.
Strejker regleras i avtal (se avtalsrörelse) mellan å ena sidan fackföreningar och å andra sidan arbetsgivarorganisationer. I dessa avtal regleras även under vilka former parternas stridsåtgärder skall lyda, och brott mot dessa former klassas som avtalsbrott. En "vild strejk" är en strejk som inte följer dessa regler och historiskt sett den vanligaste formen.
I en konflikt som pågått en tid eller som hotar att medföra bestående skador för inblandade eller tredje part kan medlare utses, under vissa förhållanden kan medling påtvingas parterna. I yttersta fall kan ett medlingsbud påtvingas parterna genom lagstiftning.

Volkswagen Caravelle, en bilmodell från Volkswagen (Volkswagen Nyttofordon) lanserad med namnet Caravelle 1980.
En modell av Volkswagen Transporter.
Segment: Nytto.
Motor:1,6L diesel svansmotor.

Dia Psalma är ett svenskt punkband bildat 1993 med rötter i Strängnäs. Gruppen hade sin storhetstid i mitten av 1990-talet. Bandet bildades av tidigare medlemmar i punkbandet Strebers, som startade 1985 och under en tid även hade namnet Sixguns. "Tro rätt tro fel", "Luft", "Den som spar" och "Hon får" är några kända Dia Psalma-låtar. Alla i bandet har skrivit text och musik.
Dia Psalma bildades strax efter att Johnny Rydh, trummis och huvudsaklig textskrivare i Strebers, omkommit i en bilolycka. Efter Rydhs död 1992 spelade Ulke (gitarr, sång) och Ztikkan (bas) in ett sista album som Strebers vilket fick namnet "Till En Vän" med Solbjörn (en trummaskin) som trummis. Samma år genomförde bandet en turné men med Stipen som ny trummis, eftersom "Solbjörn fick jazz-jobb i Staterna" enligt bandet. Efter turnén bestämde de sig för att skapa bandet Dia Psalma. Pontus Andersson var först bandets ljudtekniker men i början av sommaren 1994 blev han medlem som gitarrist, bakgrundssångare och delvis textförfattare. Dia Psalma hann släppa tre album och sju singlar innan bandet upplöstes 1997.
Den 17 januari 2006 tillkännagav Dia Psalma att de skulle återförenas, och bandet spelade under året bland annat på Peace & Love-festivalen i Borlänge, Arvikafestivalen, Siesta!, Hultsfredsfestivalen, Augustibuller, Arenan (Fryshuset), och Grusrocken i Virsbo. Det femte albumet, Djupa skogen, gavs ut den 10 oktober 2007. En första singel, "Som man är", gavs ut 7 juni. Bandet turnerade i Sverige under oktober-december 2007. Albumet "Djupa Skogen" fick dålig kritik, bland annat på grund av dess avsaknad av svensk folkmusik men vann ändå Swedish Metal Awards pris för bästa punk/hardcoreskiva 2007.
Den 29 december 2008 släppte Dia Psalma en låt för gratis nedladdning på internet. Låten heter "Kalle Iskall", handlar om de hemlösas situation och texten är skriven av Mikael Galloni som själv är hemlös. Den var också ett smakprov på deras kommande skiva "Re Voltere" som släpptes den 25 februari 2009.
Den första singeln från "Re Voltere" blev "Kulisser", och bandet spelade också in en video till den tillsammans med regissören Patric Ullaeus, som tidigare gjort videor med bland annat In Flames, Dimmu Borgir, Arch Enemy och Enslaved. Även "Re Voltere" belönades av Swedish Metal Awards för bästa punk/hardcore.
Som några av bandmedlemmarnas "sidoprojekt" kan nämnas Puffror & Pickadoller (Ulke), Trash Amigos (tidigare "Tres Amigos") (Stipen), Snakestorm (Pontus) och Transport League/M.A.N (Ztikkan).
Den 16 mars 2011 meddelade Dia Psalma via sin officiella Facebook-sida att de skulle lägga ner för all framtid i slutet av 2011. Den 24 november samma år gav de sin sista konsert på Debaser i Stockholm.
7 augusti 2014 meddelade föreningen Holmarna att de hade en exklusiv spelning med Dia Psalma och Strebers i Skutskärs folkets park, den 30 augusti samma år. Dia Psalma skulle spela hela skivan Gryningstid och Strebers hela Kallt stål, varmt blod.
Dia Psalma släppte i samband med denna händelse en video till låten "Emelie".
På grund av den respons och det intresse som återföreningen 2014 möttes av, beslutade sig Dia Psalma för att återuppta turnerandet med start året efter. Under sommaren och hösten 2015 gjorde bandet flera spelningar, huvudsakligen på klubbar och festivaler. I november 2016 deltog Dia Psalma tillsammans med Asta Kask och De Lyckliga Kompisarna i sex konserter under turnénamnet "Close Up Made Us Do It", till firande av tidningen Close Up Magazines 25-årsjubileum.
Under 2017 fortsatte Dia Psalma att turnera, med spelningar i bland annat Norrköping, Västerås, Alingsås och Uddevalla. 

Shire är en flod i södra Malawi och centrala Moçambique. Shire är Malawis viktigaste flod och är 402 km lång. Utgår från Malawisjöns södra del och rinner ut i Zambesifloden. En damm vid Liwonde reglerar flödet av vatten från Malawisjön. Ett rikt djurliv såsom elefanter, flodhästar, krokodiler och antiloper är beroende av grönskan längs flodbankerna.

Lockout (en. "stänga ute") är en stridsåtgärd där en arbetsgivare utestänger anställda från deras arbetsplats. Termen används ibland även om andra former av utestängning.
Lockout används normalt i samband med förhandlingar om nya avtal. Den är endast effektiv om arbetsgivarna är organiserade, men kan då snabbt bli omfattande eftersom den ofta berör alla anställda inom ett visst fackligt område. 
I Sverige var lockout en effektiv åtgärd för arbetsgivarsidan vid exempelvis storstrejken år 1909 och metallstrejken år 1945. Nära 700 000 arbetare lockoutades av SAF under storkonflikten 1980.
Under senare år har dock lockout blivit mindre attraktivt för arbetsgivarsidan. Svensk fackföreningsrörelse har byggt upp betydande reserver just för att klara av en lockout. Det är också en utnötningsstrategi som blivit svårare att genomföra då kunder lätt kan vända sig till en annan leverantör vid långvariga produktionsbortfall. Det är dock möjligt att vissa arbetsgivare i stället fått andra påtryckningsmöjligheter, exempelvis informella hot om flytt av produktion till annan plats.
Det förekommer, men är ovanligt, att arbetsgivaren använder konfliktåtgärden offensivt.

Swedbank AB är ett svenskt bankaktiebolag och en koncern med verksamhet i Norden och Baltikum. Banken bildades som Föreningssparbanken 1997, men bytte namn till Swedbank 2006. I Sverige samverkar man med ett sextiotal lokala banker, de flesta av dem sparbanker. De största ägarna av Swedbank är Folksam och Sparbanks-Gruppen – Medlemsbanker som utgör Sparbanksintressenter i Swedbank.
Swedbank är en affärsbank, men den har sina rötter i sparbanksrörelsen och i de kooperativa jordbrukskassorna. Historiken, som innehåller många sammanslagningar och namnbyten, sträcker sig tillbaka till 1820 då Sveriges första sparbank bildades. Banken skapades i sin nuvarande form 1997 genom att Sparbanken Sverige gick samman med den mindre Föreningsbanken. Trots sina namn var både Sparbanken Sverige och Föreningsbanken affärsbanker, men de hade i sin tur skapats genom tidigare samgåenden mellan fristående sparbanker respektive föreningsbanker.
Banken skaffade sig under 1990-talet intressen i Estland, Lettland och Litauen. Hansabank blev 1998 ett helägt dotterbolag.
2006 bytte banken namn och under hösten ändrades även varumärket till Swedbank, vilket medförde en omfattande omskyltning på bankkontor. Förändringen har även genomförts i de baltiska staterna och istället för Hansabank bedriver man nu verksamheten i respektive land under varumärket Swedbank.
Swedbank var tidigare namnet på Sparbankens investmentbank (Sparbankernas bank), ett namn som följde med i fusionen med Föreningsbanken och på detta sätt användes det också av Sparbanken Sverige och Föreningssparbanken, då främst relaterat till dess investmentbank-verksamhet. Investmentdelen kallades efter namnändringen 2006 Swedbank Markets. Den 31 mars 2010 bytte Swedbank Markets namn till Large Corporates & Institutions. Verksamheten omfattar värdepappershandel, ränte- och valutahandel, corporate finance samt projekt-, export- och företagsfinansieringar.
I juli 2007 köpte Swedbank TAS-Kommerzbank med säte i Kiev och verksamhet i Ukraina. Denna avyttrades i april 2013.
Under senare hälften av 2000-talet blev Swedbank en stor aktör på den baltiska marknaden och har anklagats för att vara en av de som har direkt eller indirekt stort ansvar för den långvariga finanskrisen i dessa länder genom de många lån – 207 miljarder kronor totalt – som i många fall gavs utan större krav på säkerhet. Swedbanks agerande i Östeuropa har i flera fall jämförts med vissa amerikanska bankers under bankkrisen där.
Swedbank har cirka åtta miljoner privatkunder och cirka 600 000 företagskunder i Sverige, Estland, Lettland och Litauen. Swedbank är därmed den bank med sammanlagt flest kunder i Sverige och de tre baltiska länderna. Banken är dock en mindre spelare inom private banking. Koncernen har totalt 470 kontor i Sverige och de baltiska länderna. Balansomslutningen uppgick till 1.857 miljarder kronor (2011-12-31).
Totalt har koncernen 14 583 anställda (2014). Swedbank har även kontor i bland annat Helsingfors, Köpenhamn, Luxemburg, Marbella, Moskva, New York, Oslo, Johannesburg och Shanghai. Banken utsågs till Årets Affärsbank 2003, 2004, 2005 och 2009. Verkställande direktör och koncernchef för Swedbank var till och med den 9 februari 2016 Michael Wolf.
Swedbanks huvudkontor ligger i kontorsfastigheten Cirkusängen 6 i Sundbyberg som banken flyttade till under våren 2014.
Det finns flera idrottsanläggningar som bär Swedbanks namn, som ett resultat av sponsringsavtal.
Företaget är en av medlemmarna, benämnda "Partners", i Handelshögskolan i Stockholms partnerprogram för företag som bidrar finansiellt till högskolan och nära samarbetar med den vad gäller forskning och utbildning.


Diskuskastningen vid Olympiska sommarspelen 2004 avgjordes på den nybyggda Atens Olympiastadion. I de ursprungliga planerna var diskuskastning för både damer och herrar avsedda att som ett historiskt inslag avgöras på det restaurerade antika stadion i Olympia. Man konstaterade dock att kastområdet inte var tillräckligt stort för att klara av de kastlängder, som presteras av dagens kastare. Det skulle föreligga uppenbara risker för åskådarna. Därför beslutade man att flytta diskustävlingarna till Aten och i stället förlägga tävlingarna i kulstötning till Olympia trots att kula aldrig i de antika olympiska spelen förekom som en tävlingsgren.
Ungraren Robert Fazekas hade ursprungligen vunnit finalen med ett kast, som innebar nytt olympiskt rekord, men han fråntogs segern, eftersom han i samband med de obligatoriska dopingkontrollerna befanns försöka fiffla med sitt urinprov. Detta innebär att Virgilijus Aleknas kast på 69,89 m som är längre än tidigare olympiska rekord (innan OS 2004) kommer att räknas som olympiskt rekord
<br>
<br>

Sveriges allmänna rösträttsförbund, som grundades 1890, var en del av rösträttsrörelsen i Sverige. De ledande inom rörelsen var liberaler, men förbundet var öppet för alla. Året innan hade Sveriges socialdemokratiska arbetareparti bildats, och vad gällde synen på rösträtt sammanföll de båda rörelsernas intressen. Som symbol använde man sig av Östergötlands landskapsblomma blåklinten, eftersom de två östgötarna Isidor Kjellberg och Alfred Edling var två mycket starka drivkrafter inom rörelsen. 
Rösträttsrörelsens första ordförande var Julius Mankell, officer och riksdagsledamot. Rösträttsförbundet organiserade på initiativ av socialdemokraten Hjalmar Branting en folkriksdag vid sidan av den orättvisa riksdag som visat sig vara ointresserad av allmän rösträtt. När Mankell avled 1897 övertogs ordförandeskapet av David Bergström, likaså han liberal riksdagsledamot. Sveriges allmänna rösträttsförbund upplöstes 1900 och övergick delvis i Frisinnade landsföreningen.


En granat är en projektil som innehåller en sprängladdning eller annan typ av verkansdel. 
Granat syftade ursprungligen på laddningen bomber eller kanoner fyllda med splitter för att ge splitterverkan, vilket fick dem att i genomskärning likna ett granatäpple. När det gäller ammunition för eldvapen skiljer man i strikt mening mellan granater, som innehåller någon form av fyllning, och projektiler, vilka är helt solida. Granater för eldvapen kan skjutas iväg med granatkastare, granatgevär, kanoner eller haubitser. Till granatkastare används så kallade vinggranater med droppformade fenor i bakändan. Till artilleripjäser är de rotationsstabiliserade och består av granathylsa, tändrör, fyllning och en drivgördel. 
Granater sprängs (briserar) med hjälp av tändröret när den rör eller kommer nära något föremål.
Granater som kastas med handkraft kallas Handgranater. Dessa detoneras av en timer som startas genom att kastaren släpper ett fjäderbelastat grepp kallat Grepe. 
Beroende på hur granaten är uppbyggd och vilket ändamål den är konstruerad för skiljer man mellan olika typer av granater:

Centrala nervsystemet ("CNS") består av hjärnan ("encephalon") och ryggmärgen ("medulla spinale"). Tillsammans med det perifera nervsystemet (PNS) utgör det nervsystemet hos ryggradsdjuren, inklusive däggdjuren.
Det centrala nervsystemet inhämtar information från det perifera nervsystemet och bearbetar denna för att därefter skicka ut relevanta nya signaler till kroppen. Även impulserna från det somatiska nervsystemet styrs till centrala nervsystemet.
Det centrala nervsystemet är indelat i tre typer: 

Snor eller "nasalt mucus" är det slem ("mucus") som bildas av slemhinnorna i näsan. Slem bildas även av ackumulerad extracellulär vätska, vilken ökar i omfattning vid ett inflammationssvar. Under en dag kan det bildas upp emot ett par deciliter slem. 
Slemmet transporteras bakåt i näsan och ned i svalget av cilieförande celler i slemhinnan. Luften som inandas innehåller en mängd damm och andra partiklar vilka delvis fastnar i snoret och därmed fungerar snoret som ett luftfilter som skonar lungorna. Detta syns tydligt då man vistas i förorenad luft då snoret får en gråsvart färg. Då nasofarynx är tillhåll för en mängd bakterier och virus är snoret en smittväg för fortplantning av infektioner såsom lunginflammation orsakad som komplikation av en rinit. 
Färgen på slemmet beror på dess innehåll. Ju fler celler (vita blodkroppar) slemmet innehåller desto mer trögflytande och färgat (gult - grönt) är det. Vid infektioner ökar mängden celler i snoret. Snor kan normalt också innehålla mindre mängder blod, eftersom blodkärlen i näsans slemhinnor är ytliga och kan brista vid påfrestning. Om sekretet i näsan innehåller övervägande blod har en näsblödning uppstått. 
Vid olika sjukdomar, exempelvis förkylning, kan slemhinnorna bli inflammerade och vätskefyllda (akut rinit), varvid mängden snor ökar markant. Den vanligtvis gulaktiga färgen beror på vita blodkroppar, med viss inblandning av röda sådana. 
Mucofagi är en medicinsk term för att konsumera snor (eller "spara"). Det är i allmänhet ett socialt oaccepterat beteende, som dock inte är helt ovanligt bland yngre barn.

Eva "Birgitta" Ohlsson Klamberg, född "Olsson" 20 juli 1975 i Linköping, är en svensk politiker för Liberalerna. Hon är riksdagsledamot sedan 2002 och var mellan 2 februari 2010 och 3 oktober 2014 både Sveriges EU-minister och demokratiminister.
Under våren 2017 utmanade Ohlsson den sittande partiledaren Jan Björklund om partiledarskapet för Liberalerna. Den 15 september 2017, efter att resultaten från provvalet i Stockholm presenterats, meddelade Ohlsson att hon ger upp kampen om partiledarskapet samt att hon lämnar politiken.
Ohlsson är uppvuxen i Tokarp utanför Linköping, där fadern Bengt är liberal politiker och före detta kommunalråd. Hon tog studenten vid Katedralskolan i Linköping 1994. Hon har studerat statsvetenskap och internationella relationer vid Stockholms universitet. Hon har arbetat som ledarskribent på flera liberala tidningar såsom "Dagens Nyheter", "Vestmanlands Läns Tidning", "Västerbottens-Kuriren" och "Sundsvalls Tidning". 
Ohlsson var 1996–1998 ordförande för Liberala studenter Stockholm och 1997 valdes hon in i förbundsstyrelsen för Liberala ungdomsförbundet, som hon var ordförande för 1999–2002. Hon blev invald i riksdagen 2002. Hennes profilfrågor är demokrati, mänskliga rättigheter, djurskydd, jämställdhet, tolerans och internationalism. Ohlsson var Folkpartiets utrikespolitiska talesperson, men ersattes av Fredrik Malm i samband med att hon utsågs till statsråd. 2003 grundade hon det liberalfeministiska nätverket "Felira". Hon var den första kända veganen i den svenska riksdagen, men är sedan 2004 vegetarian. Ohlsson är också proisrael, djurrättsaktivist, EU- och Natovän.
Hon är även en stark förespråkare för införandet av republik i Sverige och var ordförande i Republikanska föreningen 2002–2005. Ohlsson var ordförande för Liberala kvinnor 2007–2010. Under sommaren 2008 tog Ohlsson, tillsammans med sex andra folkpartistiska ledamöter, aktivt ställning mot FRA-lagen som den då var utformad. I den första voteringen lade Ohlsson ned sin röst.
Den 2 februari 2010 utsågs Ohlsson till EU-minister efter Cecilia Malmström. Som EU-minister sade sig Ohlsson vilja lyfta fram frågor som jordbruksstödet, människohandeln och romernas situation. Efter valet 2010 utökades hennes portfölj till att även omfatta demokrati- och konsumentfrågor. Hon avgick som statsråd i samband med alliansregeringens valförlust 2014. Efter en stark valkampanj blev Ohlsson Folkpartiets mest kryssade politiker i Stockholms kommuns valkrets med 6 646 personröster, en andel på 14,65 procent. Hon följdes av vice statsminister Jan Björklund, med en andel på 8,59 procent.
Hon är gift med Mark Klamberg, docent i folkrätt. Tillsammans har de två barn.

Volkswagen Kübelwagen, (Efter "kübel", balja) är en bilmodell från Volkswagen som tillverkades under åren 1938-1945.
Bilen tillverkades i flera varianter, bl.a Typ 62 och Typ 82. Typ 157 var utrustad för att kunna köra på järnvägsskenor. På grund av bränslebrist utrustades ett antal bilar med gengasanläggning. Under fälttåget i Polen konstaterade man att bilen inte kunde köra sakta nog och att framkomligheten i terräng inte var tillräcklig. Bilen utrustades därför med nedväxlingshus på bakaxeln, något som fanns kvar på VW Transporter till och med 1967 års modell. Med nedväxlingshusen på bilen ökade markfrigången med ungefär 70 mm och hastighetskravet om minst 4 km/h kunde uppfyllas, den hastighet soldater till fots kan hålla i terräng.
Totalt tillverkades ca 38 000 exemplar under andra världskriget. Kübelwagen har i överförd bemärkelse kommit att beteckna ett mindre militärt terrängfordon i allmänhet och används till vardags om en rad fordonstyper, till exempel Volkswagen Typ 181 och Volkswagen Iltis.

Henrik IV (tyska: "Heinrich IV"), född 11 november 1050 i Goslar, död 7 augusti 1106 i Liège, tysk kung från 1056, tysk-romersk kejsare 1084-1105. Son till Henrik III och Agnes av Poitou. Gift med Bertha av Savojen, med vilken han hade sonen Henrik.
Luigi Pirandellos pjäs "Henrik IV" från 1921 handlar om en galen man som tror att han är Henrik IV.
När Henrik IV lät besätta ärkebiskopsdömet Milano, råkade han i konflikt med påven Gregorius VII, vilket utlöste investiturstriden. Påvens bannlysning av Henrik 1076 upphävdes först efter hans berömda botvandring till Matilda av Toscana i Canossa 1077, men konflikten återupptogs snart med oförminskad skärpa. Henrik lät kröna sig till kejsare av motpåven Clemens III och fördrev Gregorius från Rom 1085. Tvingades abdikera år 1106 och dog ett år senare. 

Volkswagen Pointer är en bilmodell från Volkswagen som tillverkades i Brasilien för den Sydamerikanska marknaden mellan 1994 och 1997. Bilen utvecklades av Autolatina i samarbete Ford och byggdes på samma plattform som den europeiska Ford Escort MkV med motorer från Volkswagen. Modellen hade fem dörrar och kunde fås i utförandena CLI 1.8, GLI 1.8, GLI 2.0 och GTI 2.0. 

Volkswagen Santana är en bilmodell från Volkswagen lanserad 1981. Den är baserad på Volkswagen Passat 32b, den andra Passat-generationen. Den i Tyskland tillverkade modellen producerades under åren 1981-1985. De olika utrustningsalternativen var CX, LX och GX, motorvarianter från 1,3 liter till 2,0 liter, 4 eller 5 cylindrar, det fanns också en 1,6 liters diesel, med eller utan turbo.
Namnet Santana kommer från Santa-Ana-vinden i Kalifornien. Skillnader gentemot systermodellen Passat var förutom bakdelen bland annat en annorlunda grill med vita blinkers direkt bredvid strålkastarna. Trots det stora bagageutrymmet och ett fördelaktigt pris lyckades Santana aldrig nå de försäljningssiffror Volkswagen satt upp i Tyskland och Europa varpå modellen övertog namnet Passat och fick en Passat-front fram till 1987 då produktionen i Tyskland lades ner. 
Den fyradörrarsmodell som presenterades hösten 1981 levde fram till 1985, och fick tillbaka det ursprungliga namnet Passat. På vissa utlandsmarknader bibehölls namnet Santana. Passaten var av typ kombikupé, Santana var en sedanmodell. Volkswagen Santana kom under 1980-talet att tillverkas över hela världen: Tyskland, Brasilien, Kina, Belgien, Argentina, Japan, Namibia och Sydafrika. Modellen tillverkas fortfarande i en moderniserad version, Santana 3000, i Kina. 
Volkswagen Santana lyckades inte i Europa men firade stora framgångar i Brasilien och Kina. I Brasilien tillverkades Santana från 1984 och fram till 2006. Santana var en storsäljare i mellanbilsklassen. I Brasilien fanns också en tvådörrsversion samt en kombiversion som motsvarade VW Passats kombiversion. Kombiversionen fick namnet Quantum. I Kina började man tillverka Santana 1983 och modellen har kommit i modernare versioner två gånger: 1995 kom Santana 2000 och 2004 kom Santana 3000. Santana tillverkas genom ett jointventure mellan Shanghai Volkswagen och Shanghai Automotive Industry Corporation.
I Japan tillverkades Santana på licens av Nissan 1984-1990. Den såldes under namnet Volkswagen Santana av Nissan-återförsäljare och med delar tillverkade i Japan. I Nordamerika såldes både Passat och Santana under namnet VW Quantum.

Volkswagen Schwimmwagen Typ 166 är en amfibiebil från Volkswagen som lanserades den 21 september 1940. Fordonet är fyrhjulsdrivet. Redan början levererades den med en starkare motor med cylindervolymen 1 131 cm³ och 24,5 hk. Motortypen blev från mars 1943 standard på alla VW-modeller under kriget.
Det är den enda bil från Volkswagen som utrustats med centralsmörjning. När bilen hade varit i vatten var det viktigt att alla smörjnipplar fick nytt fett, dels för smörjningen och dels för att tränga ut eventuellt vatten. Med centralsmörjningssystemet kunde man få bilen smord med några tryck på en knapp. Bilen hade en trebladig propeller som drevs med tre kedjor för styrka och hållbarhet. En gångjärnskonstruktion förband hela paketet med en kopplingsanordning direkt på vevaxeln. Det stora problemet var att fordonet inte kunde backa. Styrningen sköttes med framhjulen, vilket var primitivt men fungerade i de hastigheter som var aktuella.
Serieproduktionen startade hösten 1942 och under året tillverkades 511 fordon. 1943 tillverkades 8 258 stycken. Under slutet av 1944 uppstod produktionsproblem på grund av de allierades bombningar av fabriken. Den sista bilen tillverkades 26 augusti 1944. Produktionen upphörde på grund av att karosserierna från företaget Ambi-Budd i Berlin inte kunde levereras. Enligt Volkswagenwerks siffror tillverkades totalt 14 276 exemplar av Typ 166. 
Se även:

Volkswagen Scirocco är en bilmodell från Volkswagen. Bilen tecknades av den italienska designern Giorgio/Giorgetto Guigiaro. Modellen har fått sitt namn från en afrikansk ökenvind, scirocco / sirocco. Modellen lanserades 1974, och var en efterföljare till Karmann-modellerna. Karossen tillverkades av Karmann. Bilen är tekniskt lik VW Golf
, den var menad som ett ungdomligare och sportigare alternativ, och den efterföljdes delvis av Volkswagen Golf GTI.
Bilmodellen tillverkades fram till hösten 1992 och under 18,5 år hade det då producerats sammanlagt 797 606 Scirocco I och II, och efterföljdes av Volkswagen Corrado.
Nya Scirocco visades i Genève mars 2008,och kom till sommaren 2008.
Bilen tillverkas i Setúbal i Portugal, bilen kan erhållas med 3 olika motorer, 2 TSI-direktinsprutare och en TDI Common Rail diesel.
Bilens längd 4,26 m. bredd 1,81 m. höjd 1,40 m.
Den första Sciroccon var formgiven av Giorgetto Giugiaro och var en 2-dörrars halvkombi, byggd på samma bottenplatta som Golf och Jetta modellerna (A1 chassiet). VW kallade den för sportcupé och enligt fabriken, så var konkurrenterna Opel Manta, Ford Capri och Fiat 128 coupé, men också ägare till BMW 1602, BMW 2002 och Opel Commodore var en tilltänkt kundkrets .
Framvagnen hade McPherson fjäderben och negativ styrradie. Det gjorde att bilen var mycket stabil på vägen. Vid en provkörning för reportage i tidningen FIB aktuellt, så tvärnitade Ronnie Peterson bilen med högerhjulen på torr asfalt och de andra ute i det blöta gräset . Trots detta fick inte bilen sladd, utan bromsade helt rakt.
Inredningen var sportig, med hålad tre-ekrad sportratt, stor varvräknare, extrainstrument med klocka och voltmätare i mittkonsollen, stolar i konstläder, med skotskrutig klädsel på mittdelen av sätena i samma grundfärg som karossen eller helt i läder. Bilen blev betecknad som 2+2-sitsig och saknade säkerhetsbälte bak.
De första två årsmodellerna hade två vindrutetorkare, men 1976 kom den med enkeltorkare och hade det fram till modellbytet 1982. 1978 års modell fick ett facelift, med bland annat framblinkers som gick runt hörnen, svart B-stolpe och helt plastklädda stötfångare.
Sverige tog bara in den motorstarkaste och lyxigaste TS-modellen, som de första åren hade en tvärställd 1,5 liters (1,471), fyrcylindrig förgasarmotor på 85 Hk och maxfart på ca 175 km/h och 0-100 på 11 sekunder. På andra marknader fanns den i enklare utförande, som L och LS, med motorer på 1.1 och 1.3 liter. Avgasreningskraven 1976 gjorde att den årsmodellen, liksom alla andra VW under samma år, fick en 1.6 litersmotor på 72 Hk. Årsmodellen efter (1977) såldes det tillsammans med 72 Hk modellen, en motorstarkare GTI version på 110 Hk och mekanisk insprutningsmotor, som gjorde att bilen gick från 0-100 på 8,8 sek. 
Eftersom karossen hade lågt luftmotstånd (cw 0,42), så kom den också att användas till banracing.
Scirocco I tillverkades under sju år i 504 153 exemplar.
1982 kom en ny större och tyngre kaross ritad av VW:s egna konstruktörer, men fortfarande med samma bottenplatta, som på den tidigare modellen. Luftmotståndet var nu cw 0,38 och karossen 16,5 cm längre än föregångaren. En 1.8 16v motor på 139 Hk i Scirocco GTX gjorde att den kom upp i samma motorstyrka som Golf GTI 16v. 0 till 100 på 8,1 sekunder och toppfart på 210 km/h.
Scirocco II tillverkades från april 1981 till september 1992. Den efterträddes då av Volkswagen Corrado.
2008 lanserades en ny modell Scirocco som är baserad på PQ35-plattformen och är således närbesläktad med Golf V och VI men marknadsförs som ett sportigare alternativ. Instrumentbrädan är hämtad från Volkswagens Eos-modell och delas alltså inte med Golf.
Motoralternativ i Sverige:
Samtliga ovanstående motoralternativ är tillgängliga med DSG-växellåda. Ytterligare motoralternativ finns på andra marknader; primärt den tyska.

Nation: 
Michael "Mike" Anthony Powell, född 10 november 1963 i Philadelphia i Pennsylvania, är en före detta amerikansk friidrottare. Powell innehar världsrekordet i längdhopp sedan 1991, då han hoppade 8,95 m i VM-finalen i Tokyo. Före finalen innehade landsmannen Bob Beamon världsrekordet med 8,90 m från olympiaden i Mexico City 1968. Då landsmannen Carl Lewis noterade 8,91 m (i för stark medvind för att räknas som världsrekord) var Powell tvungen att slå världsrekord för att vinna VM-guldet.
Året därpå, 1992, fick Lewis sin revansch då han vann OS i Barcelona på 8,67 m, 3 cm längre än Powell. Detta blev således en repris på olympiaden i Seoul 1988 då Lewis vann före Powell.
Vid världsmästerskapen i württembergska Stuttgart 1993 slapp Powell konkurrens från Lewis (som koncentrerade sig på 100 m och 200 m löpning) och kunde försvara sitt VM-guld. Powell var, i frånvaro av en justerad Lewis, favorit inför VM i Göteborg 1995 men blev trea, besegrad av kubanen Ivan Pedroso och Jamaicas James Beckford. Sitt sista stora framträdande gjorde Powell vid OS i Atlanta 1996. I vanlig ordning vann Lewis (4:e OS-guldet i följd) medan Powell misslyckades kapitalt.

Nation: 
Robert "Bob" Beamon, född 29 augusti 1946 i Jamaica, Queens, New York, är en amerikansk friidrottare. 
Beamons världsrekord i längdhopp (8,90) vid OS 1968 är troligen friidrottshistoriens mest klassiska rekord. Noteringen var en förbättring med hela 55 cm och stod sig i 23 år fram till 1991. Längdhoppet innebar samtidigt att han slog det olympiska rekordet, som landsmannen Ralph Boston höll med 8,12 m från OS i Rom 1960. Det olympiska rekordet gäller fortfarande.
Inför längdtävlingen i Mexico City fanns det ett knippe favoriter. Världsrekordhållarna Igor Ter-Ovanesian från Sovjetunionen och Ralph Boston från USA, den senare även olympisk mästare från 1960 var de främsta av dessa, tillsammans med Storbritanniens Lynn Davies, som var regerande olympisk, samväldes- och Europamästare. Dock hade även den nya talangen Beamon visat framfötterna och kom till OS som obesegrad under 1968.
I kvalificeringen fick Beamon två underkända hopp innan han tog chansen i sista omgången. Samtidigt satte Boston nytt olympiskt rekord med 8,27 i sitt bästa kvalificeringshopp, och förstärkte därmed sitt favoritskap.
Finalen gick följande dag, den 18 oktober 1968. Beamon startade som fjärde hoppare, men hade inga resultat att relatera till eftersom de tre första deltagarna hade haft övertramp. 19 steg, en perfekt plankträff och efterföljande luftfärd senare var friidrottshistoria skriven. Medtävlarna såg att hoppet var långt, men insåg inte hur långt. Boston sade till Davies att "det är över 28 fot (8,53 meter), men den sistnämnde trodde inte att hoppet var så långt. Beamon hoppade så långt att det optiska mätinstrumentets räls inte räckte till. Man fick i all hast ta fram ett klassiskt stålmåttband för att kunna fastställa hoppets längd. Dessutom förstod han inte metersystemet så han insåg inte vad som hade hänt innan resultatet översattes till fot (29 ft. 4-3/8 in.). När resultatet 8,90 utannonserades och att även drömgränsen 29 fot hade passerats gick luften ur tävlingen. 
Svenske Lars Olof Höök hoppade direkt efter Beamon i finalen och slutade 14:e på 7,66. Ingen annan hoppare hoppade längre än 8,19, som blev östtyske Klaus Beers silverlängd. Boston kunde bärga bronsmedaljen på 8,16 före Ter-Ovanesian på 8,12. Britten Davies floppade rejält och slutade nia på 7,94. Beamon själv gjorde bara ett hopp till i tävlingen, men klarade inte att hoppa längre än 8,04 i detta. 
”I jämförelse med detta hopp är vi som barn” lär Ter-Ovanesians kommentar till hoppet ha varit.
En del kritiserade Beamons hopp, och förklarade att framgången berodde på den tunna luften och medvinden på 2,0 m/sek (vilket i friidrottssammanhang är godkända förhållanden). Dock bör man minnas att den övriga världseliten tävlade under samma förhållanden, och ingen av dem kom ens i närheten. 
Noterbart är att Beamons näst längsta hopp i karriären mätte 8,33; och att han efter OS aldrig hoppade längre än 27 fot (8,23 m).
Det olympiska rekordet i längdhopp hade före 1968 års OS-final Ralph Boston, som åtta år tidigare hoppat 8,12 m. Beamon utraderade således det olympiska rekordet med 78 centimeter.
Också efter OS i London 2012 står Beamon som olympisk rekordhållare i herrarnas längdhopp, trots att mer än 40 år har förflutit sedan rekordet blev satt. I London-OS noterades segraren för 831 cm, ett hopp som i Mexiko 1968 hade givit en silvermedalj 59 cm bakom segraren.

Nation: 
Michael Johnson, född 13 september 1967 i Dallas, Texas är en amerikansk friidrottare och en av de främsta friidrottsmännen genom tiderna. Han slog igenom i slutet av 1980-talet och dominerade sina specialdistanser 200 och 400 meter i drygt ett decennium innan han drog sig tillbaka.
Hans första VM-guld vann han i Tokyo 1991 när han krossade konkurrenterna på 200 meter, hade det inte blåst kraftig motvind hade troligen gällande världsrekordet "krossats" redan då. Schemat i OS och VM var dock upplagt så att en dubblering på 200 och 400 meter var omöjlig. Till VM i Göteborg 1995 hade man anpassat programmet så att Johnson kunde dubblera och han krossade motståndet på båda distanserna.
Trots sin överlägsenhet hade Johnson i mitten av 1990-talet ännu inte satt något världsrekord utomhus. Det första kom till slut i OS-uttagningarna 1996 då han sprang 200 meter på 19,66 sek och slog Pietro Menneas 17 år gamla världsrekord. Några månader senare vann han både 200 och 400 meter i OS, den förste någonsin som klarade av den bedriften. I 200 metersfinalen satte Johnson världsrekord med marginal då han vann på 19,32 sek (med splittiderna för varje hundra meter 10,12/9,20). Ett rekord som definitivt garanterade Michael Johnson en framskjuten plats i friidrottshistorien och som stod sig ända till 20 augusti 2008 då det slogs av Usain Bolt vid OS i Beijing med tiden 19.30 sek, För att i VM 2009 putsas ner till 19.19 av samma Bolt. I VM 1999 slog Johnson slutligen även världsrekordet på 400 meter med tiden 43,18 sekunder. Men han har inte längre världsrekordet på 400 inomhus, det har amerikanen Kerron Clement. Han sprang slutsträckan i VM 1993 för USA och satte det ännu gällande världsrekordet på 4 x 400 m stafett med 2.54,29 min. Johnson avverkade sin sträcka på 42,93 sek.
Michael Johnsons sista stora mästerskap var OS 2000 då han vann guld på 400 meter och stafett 4 x 400 meter. Huruvida amerikanerna förtjänade denna guldmedalj har i efterhand diskuterats till följd av Alvin Harrisons positiva dopningsprov. 2 augusti 2008 beslutade Internationella olympiska kommittén att diskvalificera det amerikanska laget sedan Antonio Pettigrew erkänt dopning och Johnson fick återlämna sin guldmedalj.
Bakgrund
Den icke officiella titeln som "världens snabbaste man" går vanligtvis till den olympiske (eller världs-) mästaren på 100 meter. Men 1996 var det många, speciellt amerikaner, som pekade på att Johnsons nysatta världsrekord på 200 meter (19.32) var snabbare än Donovan Baileys rekord (9.84) på 100 meter (om man splittar 200 meter-världsrekordet ger det 9.66 s per 100 meter). 1997 började Johnson i TV-framträdanden tala om sig själv som "världens snabbaste man". Bailey vägrade till en början att anta utmaningen och menade att världens snabbaste man avgjordes i de olympiska spelen i Atlanta 1996 där han vann på 100 meter. Ett möte mellan dem i Torontos SkyDome (heter numera Rogers Centre) den 31 maj 1997 bokades in.
Loppet
Loppet bestod av 75 m kurva och 75 m raksträcka, en unik bana. Bailey överraskades av detta men bestämde sig för att springa ändå. Löparna tog position med Bailey på innerbanan och Johnson på den yttre. Det hela slutade dock i ett antiklimax då Johnson skadades efter cirka 110 m och Bailey kunde enkelt vinna loppet och förstapriset på 1,5 miljoner dollar. Johnson fick 500.000 dollar. Baileys tid i mål var 15.00 s (icke officiell tid, då det inte var på en normal bana). Vissa anser att Johnson löpte normalt tills Bailey hann ikapp honom.

Nation: 
Tim Montgomery, född 25 januari 1975 i Gaffney i South Carolina, är en amerikansk friidrottare. Han har erövrat ett OS-guld och ett VM-guld, båda på korta stafetten 4 x 100 m.
Montgomery har i samband med BALCO-utredningen erkänt användning av dopningsmedlet THG. Den högsta idrottsdomstolen, CAS, beslutade 13 december 2005 att frånta Montgomery alla medaljer och resultat han gjort sedan 31 mars 2001, inklusive två medaljer (guld respektive silver) från VM i Edmonton 2001 och ett världsrekord på 100 m som han satte i september 2002 (9,78 s).
Montgomery har fyra barn. Ett av dem är med friidrottaren Marion Jones (de är inte tillsammans längre): Tim Jr, född 28 juni 2003.
Den 16 maj 2008 dömdes han till 46 månaders fängelse för checkbedrägeri och penningtvätt . 10 oktober 2008 dömdes Montgomery till fem års fängelse för att ha sålt 100 gram heroin. Fängelsestraffen kommer att adderas .

Volkswagen Sharan är en bilmodell från Volkswagen lanserad 1995 i sin första version, segment: MPV. Bilen finns tillgänglig med fem till sju säten och ett antal olika motorer. Motorn är monterad på tvären, enligt välkänt Volkswagenkoncept. Från oktober 1996 levereras bilen också med 4x4 syncro, VR6-motor på 2,8 liter och automatlåda.
Generation 2 kom 2001 och generation 3 kommer till början av 2006. 
Bilmodellen var ett samarbetsprojekt där Ford Galaxy, Volkswagen Sharan och Seat Alhambra tillverkades i samma portugisiska VW-fabrik, Werk Setubal.

Volkswagen Taro, en bilmodell från Volkswagen och Toyota lanserad våren 1989, produktionen avslutades mars 1997.
Typnummer 7A.
Volkswagen tecknade ett kontrakt med Toyota att tillverka 10.000 bilar med namnet Volkswagen Taro per år. Bilarna sändes CKD till Hannover-fabriken, de första Toyota Hilux/Taro rullade ut ur fabriken januari 1989. Under år 1995 flyttades produktionen till Emden där bilarna monterades "bredvid" Volkswagen Passat. Som en del av överenskommelsen var att en tredjedel av produktionen skulle ha Toyotaemblem.
En annan del av kontraktet var att Toyota skulle producera Hilux med VW-emblem i sin fabrik i Tahara, Japan. Anledningen till att Volkswagen lät Toyota tillverka dessa bilar var att komma in på den lukrativa entonsmarknaden i Europa. Volkswagen Caddy klarade bara 500 kg och Volkswagen Transporter var en helt annan typ av bil. Fördelarna var att man kom åt en färdig bil, man slapp höga utvecklingskostnader och man kom undan med billiga tillverkningslinor.
Bilen var helt lik Toyota Hilux, en liten "pick-up", med bakhjulsdrift eller fyrhjulsdrift, med bensinmotor eller dieselmotor. Den stora skillnad som fanns mellan Toyota och VW var att bakre lämmen på flaket hade ett VW-märke, det fanns ett VW-märke i fronten och kudden i rattnavet hade ett VW-märke.

Volkswagen Touareg är en fyrhjulsdriven bilmodell från Volkswagen som lanserades 2002. Modellen som utvecklades i samarbete med Porsche har terrängegenskaper och är Volkswagens första modell i SUV-klassen. Namnet "Touareg" kommer från tuaregerna, ett afrikanskt folk som traditionellt levt som nomader i Saharaöknen. Systermodellen från Porsche heter Cayenne.
Touareg har en markfrigång på 237 mm och tål vattendjup upp till 50 cm. Dess backtagningsförmåga är 45°, och den klarar sidolutningar upp till 35°. Packningar i dörrar och luckor, lyktor, elektriska förbindningar, luftintag, ventilationsutsläpp och drivaxlar är utformade för att förhindra vatteninträngning. Som tillval finns ett luftfjädringsystem som bland annat möjliggör justering av bilens markfrigång från förarhytten.
Volkswagen tävlar Dakarrallyt med en bil som liknar en vanlig VW Touareg.
Volkswagen Race-Touareg är en bil byggd för ökenrallyn. Bilen är byggd på en rörram som även fungerar som skyddsbur. Vikten på ramen är cirka 330 kg. Stålkvaliteten har draghållfasthet på 700 newtonmeter per kvadratmillimeter. Ramen klarar internationella bilsportsförbundet FIA:s tester där den belastas med 16,7 ton. På ramen finns alla fästpunkter för motor, fram- och bakvagn samt karosseri. Karossen är gjord av kolfiber och väger endast 50 kg. Fjädringsvägen är begränsad till 250 mm, enligt reglementet. Race-Touareg har en sekventiell sexväxlad växellåda från X-trac. Såväl centraldifferential som främre och bakre differentialväxlar är mekaniska eftersom aktiva elektroniska spärrar inte är tillåtna i sammanhanget. Av denna anledning därför har bilen ett system med både mekanisk och viskos reglering av differentialbromsarna. 
Motorn för ökenrallyn är en 2,3-liters 5-cylindrig turbodiesel. Med den av FIA påkrävda obligatoriska luftrestriktorn på 39 millimeter så är effekten 238 hk. Varje hjul har dubbla bärarmar, dubbla fjädrar och dubbla stötdämpare. Bromsoken är av aluminium, de främre med 6 kolvar, de bakre med 4 kolvar. Startvikten på bil med bränsle (275 liter max.) är 1750 kg. 
För att förenkla service på bilen är alla fyra drivaxlarna lika. Alla åtta fjäder-/stödämparenheter är också lika. Hjulupphängningarna är utformade med spegelvänd symmetri så att främre vänster hjulupphängning är identisk med bakre höger hjulupphängning och vice versa. Allt detta gör att antalet reservdelar kan reduceras.

Volkswagen Touran är en bilmodell från Volkswagen lanserad 2003.

Solidaritet (på polska: []; fullständigt namn: Oavhängiga självförvaltande fackföreningen ”Solidaritet” – "Niezależny Samorządny Związek Zawodowy ”Solidarność”" []) är en polsk fackförening som startades i augusti 1980 av bland andra Lech Wałęsa. Rörelsens omfattning och idéspridning inom det forna Östblocket förvandlades till en massiv folklig motståndsrörelse mot kommunistregimerna och är en av huvudorsakerna till de realsocialistiska diktaturernas fall i Östeuropa
För övrig solidaritetsrörelse, se artikel solidaritetsrörelser.
En landsomfattande strejk utbröt i Polen 1980. Strejken spred sig spontant och blixtsnabbt mellan företag, fabriker och institutioner och ganska snabbt blev Leninvarvet i staden Gdańsk – en av Polens då största arbetsplatser – centrum och språkrör för rörelsen. Arbetarna låste in sig på varvet och krävde att få förhandla direkt med regeringen inför direktsänd television för att minska regimens möjligheter att manipulera deras krav. Till strejkledare utsågs Lech Wałęsa som tio år senare blev Polens första folkvalda president.
De strejkande krävde bland annat högre lön, bättre pensioner, kortare arbetstider och de krävde dessutom att få rätt att bilda fackföreningar, rätt att gå ut i laglig strejk, att censuren skulle avskaffas och att politiska fångar skulle släppas. På grund av det massiva folkliga stödet och solidariteten mellan medlemmarna i Solidaritet förlorade regeringen förhandlingarna och de flesta av kraven godtogs.
Den 13 december 1981 genomförde den polska regimen en ganska oblodig statskupp efter tryck från Sovjetunionen (se Brezjnevdoktrinen) som oroades av att den polska ”frihetsbacillen” skulle spridas inom det av Sovjetunionen dominerade Östblocket. Solidaritet förbjöds. Tiotusentals Solidaritetsmedlemmar internerades och fängslades, bland andra Lech Wałęsa. Till yttermera visso återinfördes restriktioner och censur.
Solidaritetsrörelsen fortsatte dock att verka genom passivt motstånd, masknings- och bojkottaktioner, demonstrationer samt underjordisk press och informationsspridning. De ekonomiska följderna tvingade 1988 regimen att legalisera Solidaritet och återuppta en dialog med rörelsen. Resultatet blir i juni 1989 de första fria valen i Östblocket och en jordskredsseger för Solidaritet.
En partipolitisk gren av rörelsen bildades 1996 under namnet "Ruch Społeczny Akcja Wyborcza Solidarność" (RS AWS). Året därpå anslöt sig RS AWS till valkartellen Solidaritets valallians som vann det polska parlamentsvalet 1997.
Regeringen genomgick dock svåra slitningar under mandatperioden. 2001 hade antalet partier i valalliansen minskat från över trettio till tre och man bildade en minoritetsregering under ledning av Jerzy Buzek. RS AWS bytte namn till bara "RS". Efter att i valet samma år misslyckats med att återväljas till parlamentet så upplöstes valkartellen.



Volkswagen Typ 4 är en bilmodell från Volkswagen som lanserades i augusti 1968. Bilmodellen var en helt ny bil från Volkswagen, visserligen satt motorn fortfarande bak och var luftkyld, men Typ 4 hade självbärande kaross och ingen bottenplatta som tidigare bilar hade haft. Modellen hade stora karossöverhäng. Bilens axelavstånd på 250 centimeter var bara 10 centimeter längre än Volkswagen Typ 1 "bubblan". Bilen kunde levereras med 2 eller 4 dörrar. Motorn var på 1,7 liter och hade en effekt på 68 hk.
Modellen kom 1969, (VW 411 L), och hade två stycken Solex-förgasare, som försörjde den 1,7 liters stora luftkylda boxermotorn med bränsle. 
1970 fick de elektroniskt styrd bränsleinsprutning (411 E) och ökad motoreffekt till 80 hk (från tidigare 70hk). 
Några små kosmetiska ändringar gjordes under åren; bland annat infördes 4-strålkastarsystem (1970). 
Modell 412 E kom ut augusti 1972, med kosmetiska förändringar.
Bilen kom även i Variant-utförande, med 2 dörrar, och även, för de som så önskade, en treväxlad, Borg-Warner-automatväxellåda.
Förutom konkurrerande märken fick 411 även tävla om köparnas gunst med de egna modellsyskonen Typ 3 och den NSU-konstruerade K70. 1973 lanserades den modernare framhjulsdrivna Volkswagen Passat. Ett år senare ( maj 1974) lades produktionen av Typ 4 ner. 
Produktionstid: 1969-1974 totalt tillverkades 367 728 bilar av typen.
Som kuriosa kan nämnas, att första årsmodellen (1969, modell 411), och även den sista årsmodellen (1974, modell 412), hade ett två-förgasarsystem med Solexförgasare, istället för de andra mellanliggande årsmodellerna som hade elektronisk bränsleinsprutning. 
VW var en föregångare (på gott och ont) när det gällde elektroniskt styrda bränsleinsprutningar av bensinmotorer.
VW:s första försök (bland produktionsbilar) var VW 1600E.
Till skillnad från tidigare VW-modeller hade 411/412 självbärande kaross, och var också den första personbilen från VW som fanns med bakdörrar. En hånfull uttydning av modellnamnet var därför: "4 dörrar och 11 år för sent". Fortfarande var motorn luftkyld och placerad längst bak i bilen, men i övrigt var det mycket som var nytt. Torsionsfjädringen ersattes av spiralfjädrar runt om, fram i form av McPherson fjäderben. Denna framvagnsupphängning användes också på de sista årsmodellerna av Typ 1 (bubblan). Skivbromsar fram var standard. Kopplingen hade hydraulisk manövrering, och bilen hade standardmonterad bensinvärmare (Eberspächer) för att hålla värmen i kupén året om. 
För att konkurrera i mellanklassen behövdes ett större bagageutrymme än tidigare modeller hade kunnat erbjuda. Motorns placering tvingade fram ett större bagagerum i fronten av bilen. Den nya framvagnsupphängningen lämnade mer plats och batteriet placerades under förarstolen. 
För att ge tillräckliga prestanda konstruerades en större boxermotor än i tidigare modeller. Till att börja med hade den 1,7 liters volym, förgasare och 68 hk. Senare fick den bränsleinsprutning och 80 hk. När 412:an ersatte 411 ökade cylindervolymen till 1,8 liter, men då fick motorn förgasare igen. 
Samma motor användes även i folksportbilen Porsche 914 och efter att typ 4 hade lagts ner fortsatte motorn att användas i Transporter-modellerna.


Volkswagen LT (LT= Lasten Transporter) är en bilmodell från Volkswagen som lanserades 1975. I och med den här modellen tog Volkswagen sig in på marknaden för lätta lastbilar. Det finns många varianter av bilen, exempelvis skåpbil, buss, dubbelhytt och pickup. 
Vid introduktionen fanns det LT 28 och LT 35, talen står för totalvikten av bilen. 
Det fanns även LT 31 och LT 45. Idag finns även LT 51 och LT 55. Motorer som levererades var en bensinmotor på två liter och en senare 6 cylindrig motor på 90 hk och 2,4 liter.. Dieselmotorerna hade 2,4 liters volym och 75 eller 95 hk.
Volkswagen LT som tillverkats från 1996 och Mercedes-Benz Sprinter är syskonbilar i ett joint-venture mellan tillverkarna (badge engineering).

Volkswagen Gol är en bilmodell från Volkswagen som produceras i Brasilien och Argentina. Den lanserades 1980. Bilen är av kombityp och kunde eller kan fås med ett antal olika motorkombinationer: 1000, 1300, 1500, 1600, 1800 och 2000 cm³. Bilen kan också fås med motorer anpassade för alkoholdrift.
Volkswagen Voyage heter sedanmodellen av Gol.


Med storkonflikten i Sverige 1980 avses den omfattande strejken och lockouten på arbetsmarknaden i Sverige i april-maj 1980. Konflikten inleddes med att 14 000 personer togs ut i strejk den 25 april. Arbetsgivarna svarade med en lockout. Den 30 april sade LO nej till ett medlingsbud som SAF sagt ja till och den 1 maj tog samtliga LO-förbund ut över sammanlagt 100 000 personer i strejk. Punktstrejker utlöstes och 700 000 försattes i lockout. Konflikten varade fram till den 12 maj innan SAF fick ge sig och gå med på LO:s krav på höjda löner.
Konflikten fick omfattande följder. Exempelvis sändes endast nyheter i svensk TV eftersom radioteknikerna i Kaknästornet togs ut i strejk. Åtminstone "Expressen" minskade på bilagorna eftersom man befarade brist på tidningspapper. I Stockholm fanns inga allmänna kommunikationer och flygtrafiken upphörde. Enligt en tidningsuppgift började bilköerna in till Stockholm under morgonen redan i Hallunda. 
En av de fackföreningar som tog ut sina medlemmar i strejk var SKTF, då lett av Björn Rosengren.

Bottniska handelstvånget var de bestämmelser i den inre svenska handelspolitiken mellan 1350-talet och 1765, genom vilka människor från Norrland och Finland förbjöds att sända fartyg till orter söder om Stockholm och Åbo samt att mottaga besök av utländska fartyg. Trots handelstvånget fanns landsköpmän på landsbygden.
Förbudet förekom redan i köpmålabalken av Magnus Erikssons stadslag, där det stadgas att farmän från Roden, Gästrikland och Norrland inte fick handla med utlandet, utan fick hålla marknad i Stockholm. Förbudet mot utrikes handel upprepades i växlande omfattning under följande århundraden. Dock gjorde sig även motsatta tendenser gällande, särskilt beträffande landsköpmännen och marknaden vid Torneå hamn. En fast institution blev bottniska handelstvånget först genom de tre stora handelsordinantierna 1614, 1617 och 1636. Varje ny bestämmelse bidrog till att skärpa handelstvånget. Gävle grundades 1413, och inte förrän mot slutet av 1500-talet grundades någon stad norr om denna; mellan 1580 och 1640 grundades Hudiksvall, Söderhamn, Härnösand, Sundsvall, Umeå, Piteå, Luleå och Torneå. I stället för städer fanns marknadsplatser där svenska och utländska borgare och bönder idkade handel.
De städer norr om Gävle och Åbo som hade grundats före 1640 förbjöds all direkt förbindelse med utlandet, såväl från att mottaga utländska fartyg (s.k. "passiv" seglationsrätt) som från att själva utsända sådana (den "aktiva" seglationsrätten); inte heller skulle de inom landet få segla längre än till Stockholm och Åbo, fastän alla svenska städer kunde sända sina fartyg till dem. Gävle erhöll inhemsk och aktiv utländsk seglation, dock intill 1673 med det betungande villkoret att dess fartyg alltid på vägen skulle löpa in till Stockholm.
I denna ordning skedde sedermera (frånsett kortvariga mildringar) bara den ändringen, att fem städer i Egentliga Finland 1641-1660 erhöll en begränsad aktiv seglationsrätt till Tyskland och Livland.
Fastän bottniska handelstvånget är äldre än de svenska städernas indelning i stapelstäder och uppstäder, blev det med tiden ett av de viktigaste leden i denna indelning; och från denna synpunkt innebär det, att Bottniska vikens långa kuster alldeles lämnades utan stapelstäder. Men medan rikets övriga uppstäder var utestängda bara från den utrikes handeln och hade full frihet att handla inom hela landet, tillkom här en stor inskränkning även i den inhemska seglationen. Det var därvid utan tvivel Stockholms intresse som mest påverkade lagstiftarna, men dess tillgodoseende ansågs vara förutsättningen för hela landets välgång, framför allt på grund av huvudstadens ställning som den egentliga "stapeln" för den omhuldade utrikeshandeln. Som ersättning skulle uppstäderna ha andra förmåner, men dessa låg inte regeringen lika mycket om hjärtat. Sålunda uppgavs redan under Gustav II Adolf principen att stapelstadsborgarna skulle vara uteslutna från uppstädernas marknader (det vill säga från direkt handel med bönderna), och förbudet för den så kallade bondeseglationen var tidtals alldeles upphävt. Detta sistnämnda förbud, som på visst sätt också var ett "bottniskt handelstvång", gällde de verkliga böndernas (inte "skärkarlarnas") seglats till Stockholm och andra orter utom landskapet med varor och var naturligtvis i de bottniska städernas intresse. Efter att ha varit mer eller mindre fullständigt upphävt 1672-1696, var det föremål för strider hela frihetstiden igenom, tills det definitivt avskaffades 1766.
Alltifrån 1723 års riksdag hade även städernas handelstvång bekämpats med stigande iver. Ett starkare anlopp gjordes första gången av de norrländska och finska landshövdingarna 1734, men tack vare kammar- och kommerskollegiernas motstånd misslyckades det både denna gång och den följande (1738). Den första eftergiften vanns 1741, då städerna fick tillåtelse att föra trävirke till Skåne och Östergötland samt därifrån återhämta spannmål. År 1761 tycktes segern vunnen, då tre stånd beslöt om anläggandet av fem bottniska stapelstäder. Men borgarståndet lyckades med stort besvär få frågan överlämnad åt rådet, som avslog hela saken 1765. Nu hade emellertid den allmänna uppmärksamheten blivit väckt; flera kraftiga och välskrivna riksdagsmemorial hade avgivits (särskilt märks ett av vice borgmästaren H. Pipping i Vasa 1747), och ett trycktes 1762; slutligen kom därtill 1765 en skrift av Anders Chydenius, som mästerligt sammanfattar städernas argument i den långa striden. 1765 års riksdag blev också avgörande. På borgarståndets eget förslag beslöts att den inrikes seglationen skulle bli fri för alla, att två svenska och fyra finska städer skulle bli stapelstäder med fullständig aktiv utrikes seglation och att fem andra finska städer skulle erhålla en begränsad seglationsfrihet inom Östersjön (kunglig resolution 3 december 1765). Det bottniska handelstvånget var därmed i allt väsentligt upphävt, och ett försök 1774-1777 att rubba beslutet misslyckades.

Robert Stewart, 1:e hertig av Albany, född i början av 1340-talet, död 1420 på Stirlings slott, var en skotsk ädling. Han var son till Robert II och bror till Robert III.
Robert erhöll 1371 titeln "earl of Fife and Menteith". Han utmärkte sig för stor tapperhet under gränsstrider med engelsmännen på 1380-talet och blev 1389, då fadern var ålderdomsskröplig och brodern John, earl av Carrick (sedermera konung Robert III), genom en olyckshändelse blivit förlamad, av ständerna utsedd till riksföreståndare. Robert skötte regeringen även efter broderns tronbestigning (1390) till 1399, då regentskapet övertogs av tronföljaren David Stewart.
År 1398 hade Robert fått titeln hertig av Albany ungefär samtidigt med, att hans brorson David blev hertig av Rothesay. De var de första innehavarna av skotsk hertigvärdighet, och tilldelningen anses ha tillkommit, för att de i rang vid gränsmöten ej skulle stå efter den engelske prinsen Johan av Gent, som var hertig av Lancaster. Robert blev snart oense med hertigen av Rothesay och ansågs vara medskyldig till dennes död 1402. Han blev därefter senare åter riksföreståndare och utsågs efter sin bror Robert III:s död 1406 till Skottlands regent, när den nye kungen Jakob I var fången i England. Han hävdade regeringsmakten mot upproriska stormän, förde små gränskrig med England och fruktlösa förhandlingar om kung Jakob I:s frigivning. Han torde ha varit den statsklokaste och kraftigaste av ättens medlemmar.
Barn:


Stadsbiblioteket är ett bibliotek i Lund, uppförd 1864 och var då beläget vid pastorsexpeditionen vid Krafts torg. 1870 flyttade man till nuvarande Vårfruskolan och 1900 till det då nybyggda församlingshemmet Ugglan. Sedermera kommunaliserades biblioteket. År 1928 flyttade man till Lunds stadshus som ligger mittemot Lunds domkyrka. Där stannade man ända till 1970 då man flyttade in i de nuvarande - då nybyggda - lokalerna vid Sankt Petri kyrkogata. Flemming Lassen står för ritningarna. Vid den nuvarande byggnaden finns en plats, Petriplatsen. Där står en staty av Carl von Linné utförd av Ansgar Almquist. 1999 genomfördes en omfattande nyrenovering av lokalerna.
Biblioteket består av två våningar där den första innehar bokhyllorna, medan den andra är en tyst läsavdelning. Biblioteket har även ett café där bibliotekets besökare kan fika. Medtagen mat är inte tillåtet.

Josef "Alfred" Hellerström, född 19 mars 1863 i Stockholm, död 3 maj 1931 i Helsingborg, var en svensk arkitekt och stadsarkitekt i Helsingborg 1903–1928. 
Hellerström föddes i Stockholm som det sjunde barnet i en snickarmästarfamilj. Familjen levde först under knappa förhållanden i ett envåningshus i trä i kvarteret Barnhuskällaren på Norrmalm, men på 1870-talet ljusnade situationen och familjen kunde flytta in i en bostad på Nybrogatan på Östermalm med tillhörande trädgård och lusthus. Man hade dessutom haft råd att skaffa sig ett sommarhus. Hellerström studerade vid Östermalms läroverk och efter att ha genomgått femte klass sattes han i lära vid ett antal olika byggplatser i Stockholm, där han varvade det praktiska byggnadsarbetet med teoretisk undervisning. Han avlade byggmästarexamen 1882.
För att vidareutbilda sig vid Teknologiska institutet, numera Kungliga Tekniska högskolan, krävdes studentexamen, något som Hellerström saknade. Dock hade hans 20 år äldre bror, August Hellerström, som var en framstående bostadsarkitekt, goda kontakter inom Stockholms arkitektkår och Alfred antogs som extra elev. Efter en treårig utbildning, där han inom ämnet arkitektoniska kompositioner hade erhållit vitsordet "Berömlig", sökte Hellerström till arkitektutbildningens sista led, Kungliga Akademien för de fria konsterna. Än en gång stod bristen på studentexamen i vägen och därför erbjöd professorn vid Kungliga institutet, Magnus Isæus, sig att bekosta den tidigare elevens studier vid Wiens arkitekturskola. Dock förbjöds han att acceptera erbjudandet av sin far. Istället skickade Hellerström på inrådan av en gammal lärare en ansökan direkt till innehållande de goda betygen från KTH tillsammans med en stor rulle ritningsprover, varpå han antogs tack vare kunglig dispens.
Under sina studier arbetade Hellerström under ferierna på olika arkitektbyråer. Det enda undantaget var sommaren 1887, då han tillsammans med några studiekamrater gjorde en studieresa genom Tyskland, Schweiz och Frankrike. 1888 tog han sin examen med vitsordet "Med beröm godkänd" i arkitekturritning och ornamentritning. Dock saknade han betyg i arkitekturens historia och stillära, eftersom man ansåg att han saknade tillräcklig humanistisk förutbildning.
Efter sin examen fick Hellerström anställning vid arkitekt Carl Möllers ritbyrå och senare hos Ludvig Peterson. Han tjänstgjorde på kvällar och söndagar även som underlärare vid Tekniska skolan. I februarinumret av Tidning för Byggnadsväsendet 1889 utannonserades fyra tävlingar, varav Hellerström bestämde sig för att deltaga i tre: ett nytt rådhus i Helsingborg, en ny kyrka i samma stad och en ny sparbanksbyggnad i Kristinehamn. Han placerade sig i alla tre tävlingarna, fick en andraplats för sitt förslag till kyrka, en tredjeplats för sin bankbyggnad, men främst av allt vann han tävlingen om fasadritningar till Helsingborgs rådhus. Hellerströms ritningar visade ett nygotiskt rådhus i nordeuropeisk anda med rött förbländertegel och ett högt, centralt placerat klocktorn. I byggnaden hade han kombinerat inspirationer från både kampanilen i Venedig och Holstentor i Lübeck.
I Helsingborg fick Hellerström goda kontakter med två av stadens mest inflytelserika invånare, konsulerna Oscar Trapp och Petter Olsson. Särskilt kontakterna med Trapp gav honom flera prestigefyllda uppdrag i staden. Trapp var bland annat den drivande kraften i restaureringen av det förstörda försvarstornet Kärnan och som arkitekt valdes Hellerström. Däremot var hans relationer med den dåvarande stadsarkitekten, Mauritz Frohm, mycket kyliga. Detta efter att Hellerström 1889, efter vinsten av rådhustävlingen, även gjorde att förslag till fasad till det nya frimurarhuset i staden. Denna ersatte stadsarkitekten Frohms förslag, som sedan dess intog en oförsonlig attityd mot Hellerström.
För att överse byggandet av rådhuset flyttade Hellerström 1892 med sin familj till Helsingborg och 1893 blev han suppleant i stadens byggnadsnämnd. Han var under lång tid en av stadens mest anlitade arkitekter och fick bland annat rita stadens nya läroverksbyggnad och flera andra stora skolbyggnader, så som Slottsvångsskolan och Gustav Adolfskolan, men även flerbostadshus och villor. Vid Frohms ledigheter vikarierade Hellerström som stadsarkitekt och när denne drog sig tillbaka 1903 tog Hellerström över tjänsten. Vid sidan av sitt arbete som stadsarkitekt fortsatte han dock att ta andra uppdrag, men 1912 reglerades det av staden att stadsarkitekten inte fick bedriva privat arkitektverksamhet inom stadens område. Han ritade dock fortfarande flera byggnader utanför sitt uppdrag som stadsarkitekt, numera i andra städer, främst Lund. Han drog sig tillbaka från stadsarkitektämbetet med pension 1928 och efterträddes av Arvid Fuhre.

Hans Fredrik "Theodor" Wåhlin, född 16 december 1864 i Lund, död 10 januari 1948 i Lund, var en svensk arkitekt.
Wåhlins föräldrar var Carl Ludvig Wåhlin och Anna Meijer. Han fick sin utbildning på Chalmers tekniska läroanstalt i Göteborg och Konstakademien i Stockholm. Han öppnade på 1890-talet arkitektkontor i Malmö men flyttade verksamheten till Lund 1910, där han bland annat var domkyrkoarkitekt för Lunds domkyrka från 1902 till sin död. 
Wåhlins arkitektverksamhet var vidsträckt och omfattade allt från bostäder och affärslokaler till universitetsinstitutioner och offentliga byggnader. Han har även restaurerat många skånska landsortskyrkor så att de ser ut som medeltidskyrkor. Därtill ritade Wåhlin även stationshusen längs med järnvägslinjen Vellinge-Skanör-Falsterbo järnväg.
I början av sin karriär arbetade Wåhlin i 1890-talets historicistiska och eklektiska anda, senare med viss påverkan från jugendstilen och nationalromantiken. Under den senare delen av sin bana drogs han mer åt en stram klassicistisk stil.
Han gifte sig den 3 november 1893 med Calla Antonia Ståhle.
Theodor Wåhlin var bror till Karl Wåhlin, grundare av tidskriften "Ord & bild", och till juristen Samuel Wåhlin. Han var far till arkitekten Erik Wåhlin.
Wåhlin ligger begravd på Norra kyrkogården i Lund.
Om Frimurarehotellet i Linköping


Universitetsbiblioteket, "UB", är ett specialbibliotek inom nätverket Lunds universitets bibliotek. Nätverket består av 26 bibliotek, där Universitetsbiblioteket har rollen som specialbibliotek med ansvar för de historiska samlingarna, specialsamlingar och det svenska trycket. UB är ett tvärvetenskapligt studie- och forskningscentrum.
UB grundades 1666, samtidigt med universitetet, och den förste bibliotekschefen var Christopher Rostius, medicine professor. Men det var först 1671 när domkapitlets bibliotek överlämnades till universitetet, som verksamheten kom igång. 1684 köpte och donerade Karl XI sin lärares, Emund Gripenhielms, bibliotek om 6 000 band till UB. Den innehöll till största delen krigsbyten. Sedan 1698 är det stadgat att biblioteket skall utbekomma ett exemplar av allt material som trycks i Sverige (s.k. pliktexemplar) och dessutom inneha ett nationellt uppdrag som lånecentrum för detta material.
I biblioteket förvaras flera stora arkiv, till exempel De la Gardieska arkivet samt en stor mängd enskilda arkiv, till exempel från Esaias Tegnér, Hjalmar Gullberg och Victoria Benedictsson. Idag pågår också ett antal större digitaliseringsprojekt på biblioteket, till exempel är samtliga medeltida handskrifter fritt tillgängliga på nätet liksom samlingen av lundabilder av fotografen Per Bagge. Likaså kan man läsa breven till Esaias Tegnér och till Linnélärjungen Erik Gustaf Lidbeck. Internationellt intressant är också publicering av intervjuer med överlevande från koncentrationslägret Ravensbrück liksom publiceringen av papyrusfragment och medeltida handskrifter.
Bibliotekets samlingar omfattade 2013 totalt cirka 10,7 hyllmil och den årliga tillväxten är cirka 650 hyllmeter.
Liberiet söder om Lunds domkyrka brukar ses som bibliotekets första lokal. Därefter flyttades verksamheten till Kungshuset i Lundagård. Den nuvarande biblioteksbyggnaden på Helgonabacken, ritad av Alfred Hellerström, stod klar 1907. Den har sedan kompletterats med ett boktorn på 30-talet och en större tillbyggnad, ritad av Klas Anshelm, på 50-talet. Denna i sin tur kompletterades med en extra våning 1994/95, då det också gjordes en mer genomgripande renovering i huset. Biblioteket har också flera depåer där material som inte används så ofta förvaras. 
Under ett antal år var biblioteket uppdelat på fyra serviceställen: UB1 på Helgonabacken, UB2 på tekniska högskolans område, UB3 för kursböcker och UB4 för dagstidningar. Sedan omorganisation av biblioteksverksamheten vid Lunds universitet, finns åter all verksamhet samlad på Helgonabacken.

Restaurangvagn är en speciell form av personvagn avsedd för servering av förtäring i vissa persontåg. Oftast är det tåg som går på längre sträckor.
Världens första restaurangvagn togs i tjänst 1868 av "Chicago & Alton Railroad" i USA. Den första europeiska restaurangvagnen började användas den 1 november av "Great Northern Railway" på sträckan London-Leeds. Den första tyska restaurangvagnen trafikerade sedan 1 juli 1880 sträckan Weimar-Bebra. Den drevs av Compagnie Internationale des Wagons-Lits. Även de första restaurangvagnarna i Österrike-Ungern drevs av samma företag på sträckan Wien-Budapest 1885. De första restaurangvagnarna kom 1938 i Finland och drevs också av detta företag. Mitropa blev senare det gemensamma företaget i branschen för Tyskland, Österrike och Ungern.
De första restaurangvagnarna i Sverige började användas 1894 på Uppsala-Gävle Järnväg. I början var restaurangvagnarna exklusiva. 
Före 1990-talet hade de flesta Intercity-tåg på längre sträckor restaurangvagn med lagad mat i enklare form, oftast husmanskost. Under 1990-talet upphörde i huvudsak servering av lagad mat på tågen och i stället serverades smörgåsar och kall mat. Många av de restaurangvagnarna togs ur drift, och i stället byggdes kafédelar i sittvagnar. När X2000-tågen togs i trafik av SJ, började matservering vid sittplatserna i första klass-avdelningarna.
Under 2000-talets början försökte dock företaget Svenska Orientexpressen att återuppta försöket med lagad mat på "gammalt vis" men försattes i konkurs efter bara några åt till följd av olönsamhet. SJ har dock under senare delen av 2000-talet börjat återuppta restaurangvagnarna i trafik om än endast med lättare mat och snabbmat. Idag finns restaurangvagnar på InterCity-tågen Stockholm-Göteborg/Malmö/Falun/Östersund, bistrovagnar finns på samtliga X2000 och SJ 3000. Det finns även servering på många regionala tåg, t.ex. Öresundstågen, Kustpilen och Norrtåg. Snälltåget har en gammaldags restaurangvagn.

Strebers var ett svenskt punkband som bildades år 1982. Bandets debutalbum "Ur led är" gavs ut i september 1986. Strebers upplöstes 1992 efter att trummisen och huvudsaklige textförfattaren Johnny Rydh omkommit i en bilolycka. De återstående medlemmarna bildade senare bandet Dia Psalma tillsammans med den f.d. Mercilesstrummisen Stefan "Stipen" Carlsson.
Strebers bandmedlemmar, Micke "Ulke" Johansson, Johnny Rydh, och Pelle Pettersson började spela ihop redan år 1980 - då under namnet Walter Carlssons Sendrag. År 1981 bytte gruppen namn till The Avoided som bl.a. innehöll Björn Karlsson på synth. Denna grupp upplöstes dock efter en kort tid (en del Streberslåtar som "Ubåten" skrevs dock redan under denna tid). Strebers bildades år 1982 av gitarristen och sångaren Micke "Ulke" Johansson, basisten Pelle Pettersson och trummisen Johnny Rydh. Micke Blomqvist var gitarrist i Strebers ett par år runt 1987 men lämnade gruppen igen då hans tidigare band, Asta Kask återförenades. Strebers splittrades 1988
men Johansson och Rydh bildade året därpå "Sixguns" tillsammans med basisten Fredrik "Ztikkan" Blomberg. Efter att Sixguns gett ut ett par singlar återtog gruppen namnet Strebers. Men pengar fattades och bandet hade dragit på sig skulder från Six Guns-singlarna så bandet gav ut nästa singel på Birdnest. Nu började Strebers dra till sig mer och mer fans och i och med albumet "I fädrens spår" så växte publiken ytterligare och när CD versionen av "Kallt stål, varmt blod" släpptes så sålde albumet i imponerande siffror
1992 omkom Johnny Rydh i en bilolycka. Ulke och Ztikkan spelade in Till en vän, som innehåller mest låtar med texter av Rydh och genomförde en avskedsturné där Stefan "Stipen" Carlsson deltog som trummis. Strebers lades ner, men Ulke och Ztikkan kom att tillsammans med Stipen bilda Dia Psalma. År 2000 återförenades bandet för en konsert på Smedjan i Köping och året efter genomförde gruppen en drygt två veckor lång återföreningsturné. 
7 augusti 2014 meddelade föreningen Holmarna att de hade en exklusiv spelning med Dia Psalma och Strebers i Skutskärs folkets park, den 30 augusti samma år. Dia Psalma ska spela hela skivan Gryningstid och Strebers hela Kallt stål, varmt blod.
Delar av artikeln har följande källa:

<ul>

Lapparna kan syfta på:

Adam Jared Brody, född 15 december 1979 i San Diego, Kalifornien, är en amerikansk skådespelare. Brody är känd från bland annat "OC", "Gilmore Girls" och "Mr & Mrs Smith".
Adam Brody föddes den 15 december 1979 som den äldste sonen till advokaten Mark Brody och tecknaren Valerie Siefman. Han växte upp i en förort till San Diego och tillbringade mesta delen av sin uppväxt på stranden, vilket har resulterat i att Brody är en talangfull surfare.
Brody började på det kommunala universitetet, men hoppade av efter ett år. Nitton år gammal flyttade han till Hollywood med syftet att bli skådespelare. På plats i Hollywood började han ta dramalektioner och skaffade sig en agent.
Under sitt första år i Hollywood gick han på otaliga auditions och efter just ett år landade han sin första roll, rollen som "Barry Williams" i tv-filmen "Growing up Brady". I samband med detta fick han även rollen som "Dave Rygalski" i "Gilmore Girls", där han spelade i samma band som och blev tillsammans med "Lane". Brody hade också en roll i den kanadensiska tv-serien "The Sausage Factory".
År 2003 fick Brody fler och fler uppdrag och han skrev kortfilmen "Home Security" samt medverkade i skate-filmen "Grind". Det var också detta år som Brody fick sin mest kända roll; den som "Seth Cohen" i den amerikanska tv-serien "OC". Rollfiguren gjorde succé, vilket gjorde Brody till en tonårsidol av rang. Han blev också utnämnd av tidningen "The Los Angeles Times" som "den sexigaste nörden på tv".
Adam Brody hade andra projekt samtidigt som han jobbade med "OC", som exempelvis "Mr & Mrs Smith", en film där han spelade mot "Angelina Jolie" och "Brad Pitt". Han medverkade även i filmen "Thank You for Smoking".
Brody hade skrivit på ett sjuårskontrakt för "OC", vilket bröts när serien lades ner i februari 2007. Enligt egen utsago skall nedläggningen inte varit negativ för Brody; precis som för de andra huvudrollsinnehavarna kände han sig färdig med serien. Brody har sagt i intervjuer att han har haft "mycket tur som fått medverka i serien" men att han var glad att han inte behövde göra det i tio år till och att han nu hade möjlighet att göra filmer.
Adam Brody satsar nu helhjärtat på en filmkarriär och hade en av huvudrollerna i den romantiska komedin "In the Land of Women", där han spelade mot Meg Ryan. Filmen hade premiär under våren 2007 i USA.
I slutet av 2007 hade ytterligare två av Brodys filmer premiär, såsom lågbudgetfilmen "Smiley Face" och "The Ten".
Brody var den första mannen någonsin att hamna på omslage till "ELLEgirl".
Adam Brody spelar trummor i sitt band "Big Japan". På sin fritid skriver han låtar till bandet men också kortare manuskript. Tillsammans med Danny Bilson, som är far till Rachel Bilson, har han skrivit en tecknad mini-serie kallad "Red Menace, "Röda Faran". Brody har medverkat i flertalet projekt, där kända skådespelare hjälper till att bygga upp självförtroendet och förmågan att uttrycka sig hos mellanstadiebarn.
Brody har många likheter med sin karaktär Seth Cohen; även Brody är en "icke-troende" jude samt har en väldigt sarkastisk humor. Brody delar även Cohens passion för indiemusik. Till Adam Brodys favoritband hör Death Cab for Cutie, Interpol och Modest Mouse. Han har också haft samma förälskelser som Cohen; "Natalie Portman" och "Keira Knightley".
Adam Brody blev 2003 tillsammans med "Rachel Bilson" som också spelar hans flickvän i "OC". Enligt pressen var de två förlovade, men inget bekräftades. Hösten 2006 gjorde paret slut. I november 2013 förlovade sig Brody med skådespelaren Leighton Meester och tre månader senare, i februari 2014, gifte sig paret.

Kälvesta är en stadsdel och ett radhus- och villaområde i nordvästra delen av Hässelby-Vällingby stadsdelsområde i Västerort inom Stockholms kommun. Kälvesta har invånare (2009) och gränsar till Vinsta i sydväst, Hässelby Villastad i väster, Solhem i sydost, Lunda i nordost samt Skälby i Järfälla kommun i norr.
Kälvesta gravhögar (RAÄ-nummer Spånga 44:1) är Stockholms kommuns största gravfält bestående av ca 145 fornlämningar. Dessa utgöres av 11 högar, ca 120 runda stensättningar, minst en kvadratisk stensättning, åtta rektangulära stensättningar, två treuddar och tre skeppsformiga stensättningar.
Kälvesta gamla by i Spånga socken har anor från medeltiden och delades under 1700-talet upp på flera olika gårdar. På 1930- och 1940-talet avstyckades marken till handelsträdgårdar, småbruk och villor. Några av dessa villor finns fortfarande kvar. Stockholms stad inkorporerade 1949 större delen av Spånga med Stockholm då följde även Kälvesta med. Kälvesta fick officiellt sitt namn efter byn och, med tiden, gården Kälvesta 1953. Ändelsen -sta betyder plats och början av ordet är ursprungligen ett manligt namn.
Kälvesta omfattas inte av någon generalplan utan området har planlagts successivt mellan åren 1963 och 1974. Projekteringen skedde i samråd med arkitektkontoret Höjer & Ljungqvist, som planerade för radhus och kedjehus.
Kälvesta kan kallas ett “horisontellt” miljonprogramsområde med cirka 2000 enfamiljsbostäder. De första husen började byggas 1966 och byggenskapen pågick till mitten av 1970-talet. Längs med Sörgårdsvägen bor drygt 4 500 människor i radhus, kedjehus, atriumhus och fristående villor. Flertalet i form av radhus om 4 rum och kök. Kälvesta räknas till en av de sista stora och enhetliga småhusstadsdelarna sedan 1930-talet. Stadsdelen omges i öster av Bergslagsvägen och Solhem.
Kälvesta har idag två mataffärer, en Hemköp och en Coop Konsum där man även kan hämta ut paket. En större mataffär, Coop Forum, finns även i närområdet. Två stycken busslinjer finns som passerar förbi området, linje 116 och linje 119. Busslinje 119 går mellan Spånga och Backlura och busslinje 116 går mellan Spånga och Vällingby. I närområdet finns det även tre grundskolor, Sörgårdsskolan och Björnbodaskolan som båda är låg- och mellanstadieskolor samt Vinstaskolan som ligger i Vinsta men som barnen i området officiellt tillhör. Vinstaskolan är för barn i lågstadiet, mellanstadiet och högstadiet. 
I januari 1977 havererade ett av Linjeflygs flygplan i Kälvesta, med bland annat den före detta bordtennisvärldsmästaren Hans Alsér ombord. Planet havererade på en parkeringsplats på Ängsullsvägen. Alla 22 ombord på planet dog, men ingen på marken kom till skada.

Klasroskolan är en skola i Sollentuna kommun, byggd 1804 och var fram till år 1871 Sollentunas enda skola.
Klasroskolan byggdes på privat initiativ av baron Per Alexander Rudbeck, som även bekostade undervisningen. Han lät uppföra skolan vid Socknens mest berömda källa, som av Malla Silfverstolpe kallades "la bonne fontaine". Orsaken var att platsen därför sedan tidigare var välkänd, eftersom vägfarande vattnade sina hästar där. Marken där skolan ligger tillhörde Edsbergs slott, och när skolhuset 1885 skänktes till Sollentuna kommun av Per Alexanders sonson, Reinhold Rudbeck, hade han önskemålet att skolan skulle döpas efter hans far Claes och heta Klasro. 
Redan 1804, då skolan öppnades, hade baron Per Alexander Rudbeck tillsammans med prosten Martin Alén skrivit ett reglemente för skolans verksamhet som var långt före sin tid i många stycken. Där stod bl.a. att "i all undervisning bör iagttagas Sagtmod och Lämpa, ej utan högsta nödtvång Kroppsstraff nyttjas". 
I bottenvåningen fanns ursprungligen sex rum och när man kom in genom porten låg skolsalen rakt fram. Här sköttes undervisningen av präster fram till år 1852, eftersom det i Sverige inte fanns några utbildade lärare tidigare. Den första seminarieutbildade läraren var Abraham Ulrik Ekman som började undervisa 1852, då hade vi haft obligatorisk skolplikt i tio år i Sverige. På grund av detta hade antalet elever ökat så pass att man var tvungen att bygga ut skolsalen. Det skedde på bekostnad av lärarens bostad, då man tog bort väggen mellan skolsalen och ett av rummen. I stället fick läraren ett rum på vinden. Ekman undervisade vid Klasro till sin pensionering år 1880. 1881 upphörde det gamla skolhuset att fungera som skola. Ekman bodde kvar i huset fram till sin död 1888, som därefter användes från 1891 till 1911 som bostad för komministern, och senare som privatbostad. Under andra världskriget användes huset som systuga av Röda korset och slutligen som nödbostäder. När man hade utrymt nödbostäderna beslutade kommunfullmäktige att man skulle göra ett skolmuseum av Klasro. År 1964 restaurerade man den ursprungliga skolsalen och den försågs med tidsenliga möbler.
Klasroskolan hålls öppen för visning en gång per månad.

Skansens bergbana är en bergbana i friluftsmuseet Skansen på Djurgården i Stockholm.
Banan är knappt 200 meter lång och går mellan Hazeliusporten och Tingsvallen/Bollnästorget på Skansenberget. Den byggdes ursprungligen 1897 till Allmänna konst- och industriutställningen, som ägde rum under några månader detta år. Första dagen i drift var den 15 maj 1897. Det var den schweiziska firman von Roll som stod för konstruktionen av banan. I slutet av 1950-talet stängdes banan för trafik, men öppnades åter 1973 efter att ha upprustats och är sedan dess i drift. 
Fram till 1940-talet var den öppen dagligen och efter det kördes den endast på sommaren. Idag körs den dagligen under sommaren men har även öppet under helger resten av året, bland annat under Skansen julmarknader som pågår under de fyra sista helgerna under jul (adventshelgerna). 
För trafiken på bergbanan svarar två vagnar med plats för 45 passagerare vardera, resan tar 2 minuter och 48 sekunder i normaltempo vilket är 1,2 m/sekund. En resa med Bergbanan kostar 30 sek upp och 20 sek ner. På förmiddagar bemannas endast den nedre kursen och på eftermiddagarna båda kurerna av Transport- & Serviceenheten.
Fakta:





Lundakarnevalen (tidigare formellt kallad först "Lunds studentkårs karneval" och senare, efter 1984, "Lunds studentkårers karneval"), är en karneval som arrangeras vart fjärde år av studenterna i Lund.
Studentkarnevalen i Lund har sitt ursprung ur den gamla studentikosa festseden att hälsa vårens ankomst mellan sista april och första maj, och många av de tidigaste karnevalerna gick officiellt under benämningar som "vårfest" eller "majfest", och det är därför inte helt klart när man kan säga att karnevalen som separat företeelse utkristalliseras ur det allmänna vårfirandet. Generellt brukar man dock räkna det "småländska bondbröllopet" från 1849 som den första officiella karnevalen. Då tågade studenter från Smålands nation utklädda till ett bondbröllop från Värend från krogen "Finkelborg" genom Lund och ut till brunnssalongen i Lilla Råby. Detta är nämligen det första belagda exemplet på ett sådant tåg med genomgående utklädningstematik.
Successivt kom så karnevalen under de följande decennierna att antaga allt mer organiserade former, bland annat genom utseendet av formella karnevalskommittéer. Från och med 1867 då Lunds Studentkår formellt konstitueras är kårordföranden länge självskriven ordförande även i kommittén. Uppgiften var troligen inte alltför betungande: hela arrangemanget var länge inte mer komplicerat och omfattande än att det kunde både beslutas, organiseras och genomföras inom loppet av en vecka.
Karnevalerna inföll under mitten av 1800-talet med varierande periodicitet, i bland varje år, i bland vartannat och i bland även på hösten! Från och med 1876 blev det dock karneval vartannat år ända fram till 1892. Det året urartade firandet i så svårartat superi med åtföljande reaktioner från den lokala överheten att de planerade festligheterna 1894 inställdes. På så sätt uppstod den fyraårsperiod mellan karnevalerna – en "karnevad" – som alltjämt gäller. 
Under 1900-talet inträffade dock åtskilliga brott i denna perodicitet. Första världskriget ställde in karnevalen 1916. År 1932 valde man på grund av den ekonomiska krisen (det ansågs osäkert huruvida vanligt folk som drängar och pigor skulle ha råd att gå på karneval) att skjuta karnevalen två år framåt till 1934. Det blev 1930-talets enda karneval, ty 1938 var världsläget så hotfullt att man åter ställde in. År 1942 var det heller av naturliga skäl inte aktuellt med karneval. År 1946 återuppstod arrangemanget dock och har sedan dess fortsatt utan uppehåll.
Karnevalernas teman har ända sedan 1954 slutat på "-al" med undantag för 1978, 1982 och 2010 års karnevaler.


Lundakarnevalen 1970 hölls den 22, 23 och 24 maj och hade temat "Maximalkarneval".
Sedan den förra karnevalen hållits hade mycket hänt. Bland annat hade det vid Lunds universitets 300-årsjubileum hade det varit mycket oroligheter och demonstrationer. För första gången sedan andra världskriget ifrågasattes karnevalens existens på allvar. Motståndarna ansåg att karnevalen ledde till självmord och gav uttryck för "förlegad punschromantik".
Karnevalen kom dock till stånd genom beslut att även sociala konsekvenser skulle utredas. När utredningen presenterades den 14 april 1969 röstade 38 för och 17 emot förslaget. Det uppstod dock ytterligare problem med insamlandet av ekonomiska garantier, något som inte satte stopp för karnevalen.
Vid öppnandet av karnevalen skickades telegram till kungen, statsministern och oppositionsledarna om händelsen. Från slottet anlände lyckönskningar och en kunglig gåva på 200 kronor.
1970 hölls den första alternativkarnevalen, Alternevalen, med alternativa aktiviteter i Stadsparken och på nationerna. Karnvalsprogrammet hette detta år "Maxeringskalendern" och tidningen hette "Maximalen".
På fredagen ösregnade det, men på lördagen blev vädret bättre med solsken. Karnevalståget blev en akademisk kvart försenat och vagnarna kom i oordning.
Spökkällaren togs bort. Nu var det bara plats åt spex och danser i AF-borgen. Av ekonomiska skäl gjordes heller ingen karnevalsfilm.
Karnevalskomitén bestod av:
Årets affisch gjordes av Katarina Erlandsson. Hon hade även gjort 1966 års affisch.


Joris van Son, född 1623 i Antwerpen, död där 1667, var en flamländsk stillebenmålare.
van Son målade företrädesvis fruktstycken och så kallade frukoststycken, det vill säga allehanda finare matvaror, humrar, ostron, viner och så vidare, grupperade på en bordsskiva. Utmärkta tavlor av honom finns i Schleissheims galleri, i museerna i Madrid, Gotha och Köpenhamn samt i svenska privatsamlingar. En mindre tavla av hans hand, "Frukter och kokta kräftor", finns i Nationalmuseum i Stockholm.



Lundakarnevalen 1924 hölls som brukligt i maj. Karnevalstemat var den här gången "Urkarneval", främst med tanke på Lunds domkyrkas nyligen renoverade astronomiska ur. Som emblem hade karnevalen en zodiak med en student i mitten.
På karnevalsprogrammens baksida stod det "Tryckt i en upplaga av 10,000 numrerade ex. av vilka detta är N:r 1". Programmen kostade 50 öre, för övrigt. Huvudförfattare till programmet var John Tandberg.
Karnevalsfilmen bar namnet "Fritiofs saga" efter ett av Esaias Tegnérs diktverk. Den parodierade samtida svenska filmer, främst "Gösta Berlings saga".





Millican är en ort i Brazos County i delstaten Texas. Enligt statistik från år 2000 hade orten 108 invånare. Den har enligt United States Census Bureau en area på totalt 10,4 km², allt är land.

Brazos County är ett i den amerikanska delstaten Texas. År 2010 var dess invånarantal 194 851. Den administrativa huvudorten ("county seat") är Bryan. Brazos är uppkallat efter Brazosfloden, tillsammans med Brazoria County. 
Enligt United States Census Bureau har countyt en total area på 1 528 km². 1 528 km² av den arean är land och 13 km² är vatten. 

Hiphop är en musikgenre formad i USA under tidigt 1970-tal. Musiken innehåller en stiliserad rytmik vilken ofta medföljs av rap, en rytmisk och rimmande ordkonst. Hiphopmusiken utvecklades som en del av hiphopkulturen, en subkultur definierad av fyra huvudelement: MCing (rap), DJing (bakgrundsmusik genom beats och scratching), b-boying (breaking/breakdance) och graffitiskrivande. Andra inslag är sampling och beatboxing.
Hiphopmusik består oftast av assonans, allitteration och rim. Rapparen är ackompanjerad av ett instrumentalt musikspår, ofta hänvisat till som ett "beat", framfört av en DJ, skapad av en skivproducent eller en eller flera musiker. Historiskt har dessa beats ofta skapats av att sampla annan musik, ofta funk, jazz och soul. Under senare år har det dock blivit vanligare att beatet byggs upp kring individuella trumsamples. Som tillägg till beatet används ofta andra ljud. Låtar är ibland även helt instrumentala, som ett sätt att visa upp skicklighet hos en DJ eller producent.
En av de första viktiga personerna bakom hiphopens utveckling i Bronx på 1970-talet var Afrika Bambaataa som började som DJ på de stora kvartersfester som olagligen arrangerades på gatorna. Man tjuvkopplade ström från gatlamporna att driva sin PA-anläggning med. Bambaataa började rappa till sin musik och då särskilt om att gängen på gatorna skulle göra upp i rap battles istället för att slåss och mörda på gatorna. Detta skedde faktiskt till ganska stor del. Den första låten som blev en stor hit utanför de svarta storstadsområdena och därigenom banade vägen för musikstilens genombrott var "Rapper's Delight" (1979) med The Sugarhill Gang. Andra viktiga pionjärer är Kool DJ Herc och gruppen Grandmaster Flash & The Furious Five som med sin platta "The Message" (1982) visade att hip-hop kunde vara något mer än bara festmusik genom att i texterna ta upp sociala storstadsproblem.
I mitten på 1980-talet tilltog hiphopens popularitet. Gruppen Run DMC, med DJ:n Jam Master Jay (mördades i New York,USA 2002) som kreativ motor, släppte 1985 albumet "King of Rock" som tog hiphop-musiken till nya nivåer både kommersiellt och konstnärligt. De tidigare artisterna hade i huvudsak samplat discomusik men Run DMC samplade även rock och gav hiphopen det hårdare sound som skulle prägla den långt in på 1990-talet. Deras största hit var en duett med heavy-metalgruppen Aerosmith, en nyinspelning av dennes "Walk This Way". Den blev den ditintills största hiphophitten och spelades även på radiokanaler som annars bara spelade vita artisters musik. Run DMC deltog som enda hiphop-grupp vid Live Aid-galan 1985.
Hiphopens gyllene era (the golden age of rap) brukar sägas ha ägt rum mellan 1986 när Eric B and Rakim släppte sitt debutalbum "Paid in Full" och 1992 när Dr. Dre släppte sitt debutalbum "The Chronic". Under denna period gick hiphopen från att vara en relativt samlad genre till att innefatta en rad subgenrer, både musikaliskt och textmässigt. Under denna period släpptes en mängd album som idag anses lika klassiska inom hiphoppen som The Beatles och Rolling Stones album anses vara inom rocken. Värda att nämna är De La Souls "3 Feet High and Rising", Public Enemys "It takes a Nation of Millions to hold us Back", N.W.A.s (Niggas with Attitude) "Straight Outta Compton", Ultramagnetic MC:s "Critical Beatdown" och Brand Nubians "All for One". Alla dessa album bidrog starkt till genrens utveckling.
Andra viktiga strömningar som följde var den politiskt drivna hip-hopen som under 1980-talet leddes av gruppen Public Enemy och den efter den följande opolitiska gangsterrappen under tidiga 1990-talet (varav bland andra Onyx,Tupac Shakur, The Notorious B.I.G., Snoop Dogg, Eminem och Dr Dre är framträdande företrädare). Under senare år har hip-hopen i USA blivit mer och mer rumsren och kommersiellt framgångsrik vilket många kritiker anser lett till en urvattning av musikstilen.
Trots den så kallade urvattningen av hiphopen, så lever musikstilen kvar även under 2000-talet.







Rap-SM ("svenska mästerskapen i Rapmusik") är en talangtävling för svenska rappare. Tävlingen hölls för första gången i Fryshuset i Stockholm 1989.






Olympiska sommarspelen 2004 - Taekwondo 

En afroamerikan eller "afrikan-amerikan" (efter engelskans "African-American") är en invånare i USA (och ibland övriga Amerika) med mörk hy och ursprung från Afrika. Det finns idag knappt 37 miljoner afroamerikaner i USA, vilket motsvarar 12,3 procent av landets befolkning. Antalet slavar av afrikansk härkomst uppgick till närmare 4 miljoner när slaveriet i USA avskaffades på 1860-talet.
I officiella sammanhang i USA har de invånare i landet med afrikansk härstamning genom historien på engelska benämnts "Negro" (neger), "Colored" (färgad), "Black" (svart), "Afro-American" och numera "African American". Notera även att begreppet/begreppen (framför allt i dagens USA) kan användas om personer med mer eller mindre "afrikanskt" utseende, oavsett börd. Således kan personer som Barack Obama, som är halv afrikan, kallas – och kallar sig själva – "African-Americans", trots att deras afrikanska härstamning med tiden ofta blivit mer eller mindre utspädd.
De första afrikanerna i Brittiska Nordamerika kom till Jamestown 1619 som kontrakterade tjänare. Dessa hade samma rättsliga ställning som de fattiga brittiska människor som lånat pengar till överfarten till Amerika i utbyte mot flera års återbetalning i form av arbete. Afrikanerna hade samma rätt som fattiga vita att odla grödor och föda upp boskap för att få pengar till att köpa sin frihet från penningutlånarna. De bildade familj med i huvudsak andra afrikaner, men ibland även med ursprungsbefolkningen eller engelska bosättare. 
Under 1640-talet och 1650-talet, ägde flera afrikanska familjer gårdar runt Jamestown, och några blev välbärgade med koloniala mått mätt. Tanken på en slav-baserad ekonomi blommade inte ut förrän på 1700-talet. Under 1770-talet fanns många afrikaner, både slavar och fria, på de upproriska engelska kolonisatörernas sida i frihetskriget mot britterna (den amerikanska revolutionen). Om kolonierna i Nordamerika hade fortsatt vara brittiska är det möjligt att slaveriet upphört tidigare; slaveriet i det brittiska imperiet upphörde tidigare än i USA. Omkring 1860 hade den atlantiska slavhandeln medfört att det fanns 3,5 miljoner förslavade afrikaner i USA. Det fanns dessutom 500 000 afrikaner i USA som var lika fria som de europeiska invandrarna.
Många städer i USA var solnedgångstäder. De var städer som hade fördrivit afroamerikaner.

Henrik IV kan syfta på:

Sökarna är en svensk film från 1993 i regi av Daniel Fridell och Peter Cartriers.
"Jocke" (Liam Norberg) bor i en av Stockholms tuffare förorter. Han råkar ständigt i bråk i skolan, och hans helgkvällar i city präglas av våld. Jocke åker fast och döms till fängelse, där han blir bekant med "Tony" (Thorsten Flinck). När de suttit av sina straff genomför de en hel serie rån. 
Filmen speglar värstinggrabbarnas tillvaro där kriminalitet, våld och droger är vardagsmat. Dialogen präglas i hög grad av svordomar och könsord.
"Sökarna" är regisserad av Daniel Fridell och Peter Cartriers. Filmen innebar ett genombrott för den svenska hip-hop gruppen Infinite Mass som framförde låten "Shoot the Racist" (sedermera "Area Turns Red").
Stockholm i filmen framstår mer som en fiktiv stad i ett alternativt Sverige, då filmen är inspelad på neutrala platser och inga namn på stadsdelar eller kända platser nämns. Karaktärerna använder endast benämningar som city, centrum och så vidare. Dock nämns "Plattan" en gång och värstinggänget går även över Sergels Torg mot slutet av filmen. Det enda namnet på en riktig stad eller plats som används i filmen är Säffle, i ett samtal mellan tre interner när Jocke sitter inne. Polisbilarna som syns i en biljaktsscen efter att Tony hotat vakterna på Galaxy är istället för de "vanliga" svenska polisbilarna (vita, blåa och gula vid den tiden) mörkblåa/svarta och med polisskölden utbytt mot ett runt, gult märke med ett stort P (förmodligen för "Polis"). Polisbilarnas varningsljus är både röda och blå (röda varningsljus på svenska polisbilar har inte använts sedan 1960-talet). Nummerplåtarna på bilarna är alla färgade i färgglada färger med tre svarta streck istället för siffror och bokstäver. Staden överlag framstår som laglös och rå.
Filmen blev även uppmärksammad i medier när Liam Norberg som spelar den kriminelle Jocke i filmen åkte fast för ett mordförsök och rån i Göteborg. Detta hände 1991 men han häktades två år senare och dömdes till fängelse och släpptes 1999 efter att ha suttit av två fängelsedomar, bland annat Sveriges genom tiderna största värdetransportrån, rånet mot Gotabanken 1990, som han dömdes för 1996.
"Sökarna" kommer förmodligen att bli den sista svenska filmen som censurerats av Statens biografbyrå. De censurerade scenerna i filmen är "Kraftig gruppmisshandel av man", "Misshandel, oralsex, vattensprut mot kv." och "Blodig skallning av man".
Filmen har fått en uppföljare, "Sökarna – Återkomsten". Det skall även komma ännu en uppföljare: "Sökarna 3" är under produktion.

En plantage är en jordbruksenhet för odling av exportgrödor som bomull, sockerrör och kaffe, i stället för stapelföda. Plantager finns oftast i tropikerna. En fördel med plantagejordbruk är att man kan odla många saker på samma mark. På en plantage kan det odlas till exempel vinrankor, teväxter och majs.
Plantager som är baserade på monokultur och där odlar man så kallad cash crops för industriländernas marknader. Typiska sådana penninggrödor är kaffe, te, kakao, naturgummi, bomull, rörsocker, tobak och olika tropiska frukter samt oljepalmen. Odlingen av dessa grödor blir allt vanligare också på småbruk i tredje världen där odlingen av nyttoväxter substituerats, vilket medför att befolkningens näringssituation försämrats.

"Pehr" Gustaf Gyllenhammar, ibland kallad P. G. Gyllenhammar eller bara P. G., född 28 april 1935 i Göteborg, är en svensk näringslivsprofil och politiker (folkpartist). Han var verkställande direktör i AB Volvo från 1971 till 1983 och bolagets styrelseordförande från 1983 till 1993. Han var 2004 till 2007 styrelseordförande i Investment AB Kinnevik.
Gyllenhammar föddes i Göteborg som son till verkställande direktören för Skandia Pehr Gyllenhammar Sr. och Aina Kaplan (1903–1995). Han studerade vid Lunds universitet och tog juris kandidatexamen 1959, blev samma år biträdande jurist vid advokatfirman Mannheimer och Zetterlöf i Göteborg. Den 24 oktober 1959 gifte han sig med Christina Gyllenhammar, född Engellau, dotter till Volvos mångårige VD Gunnar Engellau och Margit Engellau, född Höckert. De fick barnen Cecilia Gyllenhammar, Charlotte Gyllenhammar, Sophie Gyllenhammar Mattsson samt Oscar Gyllenhammar (född 1966). Efter att ha blivit änkling 2008 gifte Pehr G. Gyllenhammar om sig den 20 november 2010 med journalisten Christel Behrmann, men detta äktenskap upplöstes genom skilsmässa efter två år. Den 19 april 2013 ingick han sitt tredje och nuvarande äktenskap med Lee Welton Croll, brittisk filosofie doktor och konsult i organisationspsykologi. Paret fick 2016 en dotter.
1960 arbetade Gyllenhammar på advokatfirman Haight Gardner Poor & Havens i New York, 1961–1964 på Försäkrings AB Amphion i Göteborg, 1965–1970 på försäkringsbolaget Skandia i Stockholm, varav som biträdande, administrativ chef 1965–1966; chef för strategisk planering 1966–1968; vice VD 1968 samt koncernchef och VD 1970.
Han studerade företagsledning vid "Centre d’études industrielles" i Genève 1968.
Pehr G. Gyllenhammar tillhör den adliga släkten Gyllenhammar.
Gyllenhammar gick 1970 till AB Volvo och blev verkställande direktör där vid bolagsstämman i maj 1971 och koncernchef till styrelseordförande 15 oktober 1990, men fortsatte att vara operativt engagerad i Volvos verksamhet. Gyllenhammar väckte känslor och debatt genom sina mediala utspel och sitt självrådiga sätt att styra vad som under 1970- och 80-talen var Sveriges största industrikoncern. Hans starka personliga roll möjliggjordes bland annat av att Volvo hade en stor ägarspridning. Gyllenhammar var under flera år framröstad som Sveriges populäraste person.
Ett av Gyllenhammars första beslut som VD för Volvo var att lägga ner den sportiga P1800-serien och istället profilera Volvo som en tillverkare av säkra familjebilar. Volvo-koncernen var redan vid Gyllenhammars tillträde ett av Sveriges största företag och Gyllenhammar själv försökte genomföra flera stora affärer. Bland dessa fanns såväl framgångar som misslyckade satsningar.
Gyllenhammar lät Volvo överta den statliga bilfabriken i Kalmar, där postbilen "Tjorven" hade tillverkats. Det monotona arbetet vid löpande bandet ersattes med arbetslag som gemensamt byggde hela bilen. En liknande fabrik startades i Uddevalla, i lokaler som tidigare tillhört statliga Svenska Varv. Båda fabrikerna lades ned under Gyllenhammars tid som styrelseordförande, på grund av lönsamhetsproblem. Trots att dessa satsningar inte har fått några egentliga efterföljare har Gyllenhammar fortsatt att betrakta dessa fabrikers inriktning som en riktig satsning.
Under Gyllenhammars tid diversifierades Volvo till livsmedels- och läkemedelsbranscherna, genom förvärv av Procordia och Pharmacia. Att skapa denna typ av konglomerat hade kommit att betraktas som otidsenligt i svenskt näringsliv och innehaven har senare avvecklats. Bland avbrutna satsningar märks ett storskaligt oljesamarbete med norska staten, ett tänkt samgående mellan Volvo och Saab, den kortvariga alliansen med Anders Walls Beijerinvest, samt stödet till Fermenta och Refaat El-Sayed.
Under denna tid förespråkade också Gyllenhammar projektet Scandinavian Link som innebar byggande av broar, tunnlar och motorvägar främst mellan Oslo och Köpenhamn.
När Gyllenhammar efterträdde Anders Wall från Beijerinvest 1983 som styrelseordförande avgick han av naturliga skäl som VD för Volvo, men kvarstod som styrelseordförande fram till 1993. Till ny VD för Volvo 1983 blev Håkan Frisinger. som avgick 1987.
Ny VD för Volvo AB 1987 blev Gunnar L. Johansson som innehade posten fram till 1990, varvid han efterträddes av Nordbankens dåvarande VD Christer Zetterberg som i sin tur efterträddes av Sören Gyll 1992.
Gyllenhammars sista tilltänkta affär som styrelseordförande var en sammanslagning av Volvo med den betydligt större, statliga franska fordonstillverkaren Renault. Affären blev så gott som klar men fick avblåsas på grund av ett mycket hårt motstånd bland de anställda och tjugofem av de högsta cheferna, samt även från den nyrekryterade VD:n Sören Gyll. Vid ett styrelsemöte den 2 december 1993, på Kungsträdgårdsgatan 18 i Stockholm, fem dagar före den extra bolagsstämman där planerna varit att Volvo Personvagnar och Renault skulle sammanslås, lämnade Gyllenhammar bolaget. Som en följd av detta sålde Gyllenhammar sina och familjens cirka 10 000 Volvo-aktier dagen därpå. Den 20 december 1993 tillträdde Bert-Olof Svanholm som ny ordförande.
Efter att ha lämnat Volvo flyttade Gyllenhammar till London där han under flera år bland annat var styrelseordförande för Aviva, Storbritanniens största försäkringsbolag, och rådgivare till och vice styrelseordförande i familjen Rothschilds investmentbank Rothschild Europe. Han återkom tillfälligt till det svenska näringslivet 2004–2007 för att hjälpa till med Stenbeck-gruppens generationsskifte efter Jan Stenbecks död. Från 2007 var han styrelseordförande och delägare i det svenska vindkraftsföretaget Arise Windpower.
Gyllenhammar var under 1980-talet medlem av Folkpartiets styrelse och lär ha varit påtänkt som partiledare efter Ola Ullsten. Han har även skrivit flera debattböcker, bland annat "Jag tror på Sverige" (1973). Han är även medlem av Bilderberggruppen.
Gyllenhammar blev styrelseordförande Svenska skeppshypotekskassan i Göteborg 1976, styrelseledamot i Sveriges industriförbund 1979, styrelseledamot i SEB 1979–1994 varav vice ordförande 1991–1994. Han blev styrelseledamot i United Technologies Corporation, Hartford, Conneticut 1981, i Kissinger Assoc. Inc. i New York 1982–97, i Pearson plc. i London 1983–97, i Reuters Holdings PLC i London 1984–97, i Philips Electronics NV i Eindhoven 1990–1995, i Régie Nationale des Usines Renault SA i Paris 1990–1993 samt styrelseordförande i Procordia 1990–1992. Gyllenhammar var styrelseledamot i Polygram NV från 1996, blev styrelseordförande Commercial Union PLC 1998 och senior advisor i Lazard Frères & Co LLC i New York 1996.
Gyllenhammar har skrivit flera böcker.

Styrelseordförande är en post som innehas av en person som ingår i en styrelse. Personen som sitter som denna post har till uppgift att under styrelsemöten fördela ordet, sammanfatta konkreta förslag som framläggs i diskussioner samt lägga fram dessa för omröstning.
Posten har mycket olika betydelse i olika länder. I Sverige har styrelsens ordförande begränsat inflytande över verksamheten, medan en styrelseordförande i till exempel USA och delar av Asien har mycket stort inflytande i en lång rad frågor.

Kanottävlingarna vid olympiska sommarspelen 2004 hölls i Schinias Olympic Rowing and Canoeing Centre (sprintgrenarna) och i Olympic Canoe/Kayak Slalom Centre vid Helliniko Olympic Complex (slalomgrenarna).

Discjockey eller diskjockey (plural -er), DJ (plural DJ:ar), skivryttare eller plattvändare är en person som väljer musik och spelar skivor på ett uteställe. En discjockey kan även vara en musiker som genom mixning av skilda musikstilar skapar en rytmisk dansanpassad musik.
En discjockeys uppgift är, framför allt inom dansmusiken, att framföra en ström av musik utan att övergången mellan låtarna blir alltför tydlig. Det mest elementära är att inte ha några pauser mellan spåren, men discjockeyn brukar också "taktmixa" genom att ändra tempot (och därigenom också tonen) på låtarna så att de håller samma tempo, eller taktslag per minut.
När en discjockey "taktmixar", synkroniserar discjockeyn den i klubben uppspelade musiken, med den låt denne ämnar spela härnäst; detta åstadkoms genom att discjockeyn i sina hörlurar lyssnar till och justerar nästkommande låt. Denna teknik möjliggörs av den så kallade "mixern", till vilken flera olika ljudkällor (till exempel dator, vinyl- och/eller cd-spelare) kopplas. Taktmixing eller "beatmatching" fungerar på följande sätt, discjockeyn hör på den kommande låten och justerar bas-slagen så att de passar ihop med den låten som spelas på dansgolvet, är discjockeyn tillräckligt bra så hör inte publiken att discjockeyn byter låt eftersom basslagen slår i samma takt. På mixern reglerar DJ:n sedan, med diverse rattar och reglage, parametrar som till exempel volym, EQ och panorering (ibland finns även effekt-parametrar så som eko, "delay", "flanger", "filter", samt in- och uppspelningsmöjligheter tillgängliga) för att - på ett gärna kreativt sätt - sammanfläta stycke efter stycke.
Det finns flera olika stilar av discjockeyer; de som taktmixar, de som scratchar och så vidare. En discjockey som scratchar kan även kallas för turntablist.
Ibland framträder en discjockey och en musikant, till exempel en saxofonist eller en congaspelare, ihop. Då ackompanjerar saxofonisten och improviserar till musiken som discjockeyn spelar. Detta gruppframträdande brukar kallas sound system.
De vanligaste uppsättningarna för en discjockey kan vara:
En discjockey kan även spela med tidskodade vinylskivor som kopplas till datorn via ett ljudkort. För att kunna vara DJ krävs dock alltid en mixer eller en mjukvarukontrollenhet
Man kan skilja mellan discjockeyer på olika sätt, till exempel:

Kunskapskanalen är en TV-kanal från Sveriges Television (SVT) och Utbildningsradion (UR) som sänder dokumentärfilm, utbildningsprogram och liknande. Kanalen sänder även sportevenemang och det är dessa som är kanalens mest sedda program.
Kanalen har haft mycket svårt att attrahera några större tittarskaror trots en omfattande distribution i samtliga operatörers basutbud. Kanalen kan idag ses av närmare 70% av befolkningen men hade 2014 en tittartidsandel på bara 1,0% och en daglig räckvidd på 3,8%. Tittartidsandelen kan jämföras med de kommersiella kanalerna med motsvarande profil (men som inte sänder sport), TV4 Fakta och Discovery Channel med 1,1% respektive 1,0%.
Kunskapskanalen finns i samtliga operatörers basutbud vilket gör att runt 70% av befolkningen har tillgång till kanalen.
Från mitten av 2005 distribueras kanalen analogt i kabelnätens basutbud hos Com hem, UPC och Tele2Vision. De analoga sändningarna har inneburit en kraftigt ökad penetration, fullt jämförbar med den för TV3 och Kanal 5. Det samma gäller även SVT24 som också vuxit kraftigt i penetration sedan sommaren 2005. Kunskapskanalen sänds fritt i det digitala marknätet och i många kabelnät. Sändningarna via satellit från Viasat och Canal Digital kräver ett programkort men är i övrigt gratis.
Kritik riktades mot att kanalen inte var fritt tillgänglig i kabelnäten. Kabelbolagen motiverade sina avgifter med att de är tvungna att betala upphovsrättavgifter till Copyswede för att sända kanalen. Den 1 juli 2005 trädde ett avtal mellan SVT och UR samt Com Hem och UPC i kraft som innebar att Kunskapskanalen skulle sändas utan kostnad i kabelnät.
I september 2007 var dock ett stort antal hushåll - som tidigare varit kunder hos UPC - fortfarande tvungna att betala för att kunna se både Kunskapskanalen och SVT24, trots avtalen mellan Comhem och SVT respektive UR.
Kunskapskanalens sändningar finns även tillgängliga via SVT Play och UR Play.
Den 6 maj 2003 offentliggjordes planerna på att kanalen skulle starta. Klockan 18.15 den 27 september 2004 inleddes sändningarna med ett premiärprogram som leddes av Jarl Alfredius och Isabella Grybe.
Kanalen sände söndagar-torsdagar mellan 18.00 och 23.00. På måndagar, tisdagar, onsdagar och torsdagar inleddes kvällen 18.00 med att UR repriserade sina program från gårdagen. 19.30 tog SVT över. 21.30 började UR sända igen och 23.00 avslutas sändningarna. På söndagar börjar UR med att sända barnprogram 18.15 och fortsätter sedan fram till 21.00 då man lämnar över till SVT. SVT sänder sedan resten av tiden fram till 23.00.
SVT:s sändningar var indelade på teman under rubriken "Mera": "Historia" på söndagar, "Kultur" på måndagar, "Natur" på tisdagar, "Vetenskap" på onsdagar och "Om världen" på torsdagar. UR:s sändningar var inte uppdelade på teman.
Den 20 januari 2006 började man sända även på fredagar och lördagar.
Kanalen sände tidigare på samma kanalplats som Barnkanalen varje dag mellan 20.00 och 01.00. Den 18 januari 2010 flyttades Kunskapskanalen till SVT24:s tidigare kanalplats och började sända vardagar 09.00–01.00 och helger 12.00–01.00.
Den 25 november 2013 ansökte SVT om tillstånd att få sända kanalen i HDTV-format. Den 16 april 2014 gav regeringen SVT klartecken för Kunskapskanalen att få sända i HDTV-format i början av 2015, vilket dröjde till april 2016. I dagsläget sänds Kunskapskanalen HD via Telia, Bredbandsbolaget, Sappa och Canal Digital.
Kanalens logotyp är inspirerad av Oscar Reutersvärds omöjliga figurer. Vanligtvis är logotypen orange, men i jinglarna mellan programmen läggs ofta in bilder i logotypen som kan relateras till kanalens innehåll. Jinglarna består av kanallogotypen som "viks fram" för att i slutet visas i helbild. SVT:s och UR:s logotyper har oftast en mindre framträdande roll. I trailrar och programtablåer visas logotypen på en orange kvadrat. Bakgrundsfärgen brukar oftast vara vit eller orange.
Under den tid som UR sänder har kanalen en programpresentatör. Denna brukar dessutom synas innan SVT:s sändningar börjar och presentera detta. SVT:s sändningar ligger oftast mitt i tablån och består oftast av bara ett program, varför presentation av deras program inte är nödvändig. Programpresentatören brukar dessutom avsluta kvällen, förutom på söndagar då SVT:s program ligger sist i tablån.

Gamma Ray är ett tyskt power metalband, som bildades 1988 av Kai Hansen (tidigare Helloween), Ralf Scheepers, Uwe Wessel och Mathias Burchard.


Linderöds församling är en församling i Villands och Gärds kontrakt i Lunds stift. Församlingen ligger i Kristianstads kommun i Skåne län och ingår i Västra Vrams pastorat.
Församlingen har medeltida ursprung och var till 1962 i pastorat med Äsphults församling, före 1 oktober 1922 som annexförsamling, därefter som moderförsamling. Från 1962 till 2006 annexförsamling i pastoratet Västra Vram, Östra Vram och Linderöd som från 1975 även omfattade Äasphults församling. Församlingen ingår sedan 2006 i pastoratet "Västra Vrams pastorat" bestående av Västra och Östra Vrams församling, Linderöds församling och Äsphults församling.

Fjälkinge-Nymö församling är en församling i Villands och Gärds kontrakt i Lunds stift. Församlingen ligger i Kristianstads kommun i Skåne län och ingår i Fjälkinge pastorat.
Församlingen bildades 2006 genom sammanslagning av Nymö församling och Fjälkinge församling och är sedan dess moderförsamling i "Fjälkinge pastorat" som även omfattar Gustav Adolf-Rinkaby församling och Bäckaskogs församling.

Huaröds församling var en församling i Lunds stift och i Kristianstads kommun. Församlingen uppgick 2010 i Degeberga församling.
Församlingen har medeltida ursprung.
Församlingen var till 1962 moderförsamling i pastoratet Huaröd och Svensköp. Från 1962 till 2010 annexförsamling i pastoratet Degeberga, Vittskövle, Maglehem, Hörröd och Huaröd. Församlingen uppgick 2010 i Degeberga församling.

Västra och Östra Vrams församling är en församling i Villands och Gärds kontrakt i Lunds stift. Församlingen ligger i Kristianstads kommun i Skåne län och ingår i Västra Vrams pastorat.
Församlingen bildades 2006 genom sammanslagning av Västra Vrams församling och Östra Vrams församling och är sedan dess moderförsamling i "Västra Vrams pastorat" som även omfattar Linderöds församling och Äsphults församling. 

Vittskövle församling var en församling i Lunds stift och i Kristianstads kommun. Församlingen uppgick 2010 i Degeberga församling.
Församlingen har medeltida ursprung.
Församlingen utgjorde tidigt ett eget pastorat för att från omkring 1500 till 1952 vara moderförsamling i pastoratet Vittskövle och Degeberga. Från 1952 till 2010 annexförsamling i pastoratet Degeberga och Vittskövle som från 1962 även omfattade församlingarna Maglehem, Hörröd och Huaröd.. Församlingen uppgick 2010 i Degeberga församling.

Hörröds församling var en församling i Lunds stift och i Kristianstads kommun. Församlingen uppgick 2010 i Degeberga församling.
Församlingen har medeltida ursprung.
Församlingen uvar till 1962 i pastorat med Maglehems församling, före 1 maj 1926 som moderförsamling, därefter som annexförsamling. Från 1962 till 2010 annexförsamling i pastoratet Degeberga, Vittskövle, Maglehem, Hörröd och Huaröd. Församlingen uppgick 2010 i Degeberga församling.

Östra Vrams församling var en församling i Lunds stift och i Kristianstads kommun. Församlingen uppgick 2006 i Västra och Östra Vrams församling.
Församlingen har medeltida ursprung och var till 1962 i pastorat med Västra Vrams församling, före omkring 1500 som moderförsamling, därefter som annexförsamling. Från 1962 till 2006 annexförsamling i pastoratet Västra Vram, Östra Vram och Linderöd som från 1975 även omfattade Äsphults församling. Församlingen uppgick 2006 i Västra och Östra Vrams församling.

Lars "Henrik" Sedin, född 26 september 1980 i Själevads församling, Örnsköldsvik, är en svensk professionell ishockeyspelare som spelar som center för Vancouver Canucks. 
Henrik Sedin var redan i de tidiga tonåren en stor hockeytalang som tillsammans med sin tvillingbror Daniel Sedin slog igenom i Elitserien under det sena 1990-talet. Han valdes som tredje spelare totalt i NHL-draften 1999 av Vancouver Canucks där han debuterade den 5 oktober 2000. 
På grund av NHL-konflikten 2004–05 återvände Henrik till Modo Hockey tillsammans med sin tvillingbror och spelare som bland andra Peter Forsberg, Markus Näslund och Tommy Salo. Konflikten tog slut inför säsongen 2005–06 och Henrik återvände till NHL och Vancouver Canucks, där han sedan dess etablerat sig som en av världens främsta spelfördelare. Säsongen 2006–07 kom han med imponerande 71 assists, vilket var nytt klubbrekord, fyra i NHL:s assistliga, före namn som Jaromir Jagr och Joe Sakic. Bland svenskarna är det bara Kent Nilsson och Peter Forsberg som passat fram till fler mål under en och samma NHL-säsong. Fram till och med den säsongen förbättrade han också sitt poängfacit för varje säsong. Även under den sjunde säsongen, 2007–08, kom han fyra i NHL:s assistliga, fast då med 61 assists. Samma säsong fick han för första gången äran att vara med i den årliga All-Star-matchen, där han noterade två assists.
Henrik Sedin tog tillsammans med Tre Kronor guld under Olympiska vinterspelen 2006 i Turin.
Inför säsongen 2009–10 skrev båda bröderna på ett femårskontrakt med Vancouver. Under säsongen blev Sedin åttonde svensk att göra fler än 100 poäng under en säsong i NHL.
Inför den sista omgången under grundserien säsongen 2009–10 låg Henrik Sedin på andra plats i NHL:s poängliga, en poäng bakom Aleksandr Ovetjkin. Innan den sista matchen mot Calgary Flames den 10 april 2010 fick han motta tre individuella priser av Vancouver Canucks, Cyclone Taylor Trophy (lagets mest värdefulla spelare), Cyrus H. McLean Trophy (lagets bästa poänggörare) och Molson Cup (flest gånger blivit utsedd till "matchens spelare" i sitt lag under säsongen). Mot Calgary assisterade Sedin till fyra mål när Vancouver vann med 7-3 och avslutade därmed säsongen på 112 poäng fördelat på 29 mål och 83 assists. När Ovetjkin inte gjorde någon poäng i sin sista match vann Sedin poängligan. Han slog även Pavel Bures klubbrekord på 110 poäng under en säsong från 1992–93. Genom detta blev Henrik Sedin den andre svensken genom tiderna som vunnit NHL:s poängliga, efter Peter Forsberg som vann poängligan säsongen 2002–03. Den lyckade säsongen renderade även i att Henrik blev utsedd till NHL:s mest värdefulle spelare under grundserien och tog emot Hart Memorial Trophy.
Säsongen 2010–11 blev Henrik Sedin utsedd till lagkapten för Vancouver Canucks. Han gjorde 94 poäng i grundserien och 22 poäng i slutspelet när Vancouver Canucks gick till final i Stanley Cup-slutspelet där man förlorade med 4-3 i matcher mot Boston Bruins.
20 janauri 2017 blev Henrik Sedin den fjärde svensken genom tiderna att nå 1000 poäng i NHL. Detta skedde i match mot Florida Panthers.
Sedin var med och tog guld med det svenska landslaget under VM 2013. Han kom in i laget en bit in i turneringen tillsammans med brodern Daniel och hann göra 4 mål och 5 assists på 4 matcher.
Henrik Sedin är tillsammans med Daniel Sedin med på omslaget för den svenska versionen av TV-spelet NHL 11 från 2010.

Maglehems församling var en församling i Lunds stift och i Kristianstads kommun. Församlingen uppgick 2010 i Degeberga församling.
Församlingen har medeltida ursprung.
Församlingen var till 1962 i pastorat med Hörröds församling, före 1 maj 1926 som annexförsamling, därefter som moderförsamling. Från 1962 till 2010 annexförsamling i pastoratet Degeberga, Vittskövle, Maglehem, Hörröd och Huaröd. Församlingen uppgick 2010 i Degeberga församling.

Nymö församling var en församling i Lunds stift och i Kristianstads kommun. Församlingen uppgick 2006 i Fjälkinge-Nymö församling.
Församlingen har medeltida ursprung. 
Församlingen var till 2006 annexförsamling i pastoratet Fjälkinge och Nymö som från 1962 även omfattade Gustav Adolfs församling och Rinkaby församling som 2002 sammanslogs till Gustav Adolf-Rinkaby församling. Församlingen uppgick 2006 i Fjälkinge-Nymö församling.

Övralid är en herrgård i Västra Ny socken, Motala kommun i Östergötland som är förklarat som byggnadsminne.
Övralid var diktaren Verner von Heidenstams hem 1925–1940. Han levde här med danskan Kate Bang samt två hushållerskor; Ida Eriksson och Frida Andersson. I ett närbeläget torp bodde gårdens "alltiallo", Hjalmar Sandell. Huvudbyggnaden är vitputsad träbyggnad i två våningar uppförd i en stram arkitektur efter ritningar av skalden själv i samarbete med en byggmästare Egir i Skänninge. Marken köptes 1923 varpå uppförandet av byggnaden påbörjades. Inflyttning skedde på hösten 1925. 
Här tillbringade Heidenstam sina sista levnadsår, på en höjd nära sjön Vättern. Framför byggnaden finns ett körsbärsträd och en terrass, där man vid klart väder kan se Västergötland och Närke. Strax söder om terrassen finns skaldens grav. 
Till egendomen hör även ytterligare hus, bland annat gamla Övra Lid gård (Heidenstam ändrade namnet till Övralid) och "Farfarsstugan". Dessa bostadshus är enkelstugor i trä med två våningar, och de är faluröda till färgen, en kontrast till Heidenstams skapelse. Efter Heidenstams död har den ursprungliga stora markarealen sålts av. Gården drivs idag av Stiftelsen Övralid, som grundades enligt Heidenstams testamente. Huset visas med guidade turer och i det gamla garaget finns en liten butik. I Farfarsstugan ligger idag ett kafé.
Husets interiör står så gott som oförändrad sedan författarens död 1940 och hans möbler och föremål finns bevarade på plats. 
Byggnaden består på bottenvåningen av bibliotek, arbetsrum, matsal samt köksavdelning. Övervåningen består av sex sovrum. Kate Bang hade här en egen svit med arbetsrum och sängkammare. Bland de gästrum som finns kan nämnas det Kinesiska rummet, vari Sven Hedin alltid bodde då han besökte Övralid. Prins Eugen kom ofta på besök och brukade då bo i det rosa rummet, kallat Prinsrummet. Samtliga rum har utsikt över Vättern, men det så kallade Skogsrummet ligger på baksidan och har utsikt mot skogen. Där har både Carl Milles och Albert Engström övernattat. Även på vindsvåningen finns tre mindre sovrum, där Kate Bangs barn Jörgen och Karen kunde bo då de var på besök.
Vid Övralid firas årligen den 6 juli, på Heidenstams födelsedag, "Övralidsdagen". Då delas Övralidspriset ut, vartannat år till en framstående författare och vartannat till en framstående forskare eller kulturpersonlighet. Dagen firas traditionsenligt med sång och musik vid diktarens grav, där kransar läggs ned. Årets Heidenstamstipendiat håller ett minnestal över skalden och tilldelas en summa på 250 000 kronor (2004). 
Efter den officiella tillställningen drar sig pristagaren samt Övralidsstiftelsens styrelse in i huset för att äta en middag bestående av Heidenstams trerätters födelsedagsmeny, som består av röding från Vättern, kyckling samt jordgubbar.

Köpinge församling är en församling i Villands och Gärds kontrakt i Lunds stift. Församlingen ligger i Kristianstads kommun i Skåne län och ingår i Vä pastorat.
Församlingen har medeltida ursprung.
Församlingen var till 1962 moderförsamling i pastoratet Köpinge och Lyngsjö. Från 1962 till 2002 annexförsamling i pastoratet Vä, Skepparslöv och Köpinge som från 1975 även omfattade Träne församling och Djurröds församling.. Från 2002 annexförsamling i Vä pastorat där förutom Köpinge församling även Vä-Skepparslövs församling och Träne-Djurröds församlingar ingår.

Äsphults församling är en församling i Villands och Gärds kontrakt i Lunds stift. Församlingen ligger i Kristianstads kommun i Skåne län och ingår i Västra Vrams pastorat.
Församlingen har medeltida ursprung och var till 1962 i pastorat med Linderöds församling, före 1 oktober 1922 som moderförsamling, därefter som annexförsamling. Från 1962 till 1975 annexförsamling i pastoratet Träne, Djurröd och Äsphult. Från 1975 till 2006 annexförsamling i pastoratet Västra Vram, Östra Vram, Linderöd och Äasphult. Församlingen ingår sedan 2006 i pastoratet "Västra Vrams pastorat" bestående av Västra och Östra Vrams församling, Linderöds församling och Äsphults församling.

Fivelstads kyrka är en kyrkobyggnad i Fivelstad i Fivelstads socken i Östergötland. Den ligger i sydvästligaste hörnet av Motala kommun, 13 km söder om Motala, 7 ½ km nordväst om Skänninge och 7 ½ km öster om Vadstena. Söder om kyrkan passerar Länsväg 206.
Den första stenkyrkan kom till under 1100-talets senare hälft. Av denna återstår numera bara tornet, ursprungligen byggt som ett försvarstorn med skott- och utsiktsgluggar. Det är relativt välbevarat. Än i dag syns de så kallade "bombhålen" i de mäktiga tornväggarna.
Övriga delen av kyrkan uppfördes i slutet av 1800-talet efter ritningar av arkitekt Albert Törnqvist. Huvudentrén ligger i väster genom vapenhuset i tornets bottenvåning, men det finns även en ingångsportal på långhusets södra sida. Långhuset och det något smalare koret är försedda med stora rundbågiga fönster. Ovanför altaret fångas blicken av en triptyk från 1900-talet av Märta Afzelius åskådliggörande "Kristi uppståndelse". Den äldsta dopfunten är jämngammal med medeltidskyrkan, men det finns även en funt från 1600-talet. Från den medeltida kyrkan härstammar också ett krucifix från 1300-talet och tre medeltida skulpturer. Fler gamla inventarier finns i tornet.
Den ursprungliga stenkyrkan byggdes av kalksten under 1100-talets senare hälft och bestod av långhus, ett lägre kor med absid och torn. På södra sidan av långhuset fanns ett vapenhus med ingångsportal. Tornet, som var avsett för försvarsändamål, var försett med små skott- och utsiktsgluggar. Även långhuset och koret hade några få små högt liggande fönstergluggar utan glas. Kyrkklockorna hade sin plats i en trästapel på nordöstra sidan av kyrkogården.
Vid 1400-talets slut revs kor och absid och ersattes med ett bredare och högre kor, rakt avslutat med en trappgavel och försedd med en ingång söderifrån. Vid den här tiden välvdes också kyrkan med kryssvalv. varefter innerväggarna dekorerades av Mäster Amund. Han målade bland annat "Kristus bärande korset", en scen ur den heliga Birgittas liv och flera bilder av helgon. Valven försågs med medaljonger innehållande figurscener på liknande sätt som i Asks kyrka. Bakom en järnbeslagen dörr vid korets norra sida fanns en relikgömma.
År 1639 byggde Andræ (Anders) Månsson Bruse, Linköping, ett orgelverk med 9 orgelstämmor. Han hade lärt sig orgelbygge i samband med Skänninges borgmästare Anders Jönssons orgelbygge i Linköpings domkyrka 1619–1629. Orgeln placerades till en början i koret, men flyttades 1702 upp på läktaren.
År 1702 anskaffades en altaruppsats med bilder av Kristi korsfästelse och uppståndelse. Året därpå överkalkades väggmålningarna för att aldrig mer komma till synes. År 1713 inköptes en predikstol snidad av bildhuggaren Olof Jonasson Wiström i Vadstena.
Carl Fredric Broocman skriver i mitten av 1700-talet: "Kyrkan står på Krono grund wid allmänna Wägen mellan Skeninge och Wadstena, och räknes från henne til Wadstena 5 ottondedels mil. Thes murar äro upförde af huggen Kalksten, och är wid henne ett ansenligen högt Sten-Torn med spånad spets. Uti längden håller hon 41, och uti bredden 9 alnar. Altartaflan, som är hwit anstruken och med förgyldta bilder utzirad, föreställer Christi korßfästelse och upståndelse, och är hon år 1702 köpt för 220 Dal. K:mt. af Kyrkons medel, men är 1713 stofferad, tå thet kostade Kyrkon 120 Dal. K:mt. Prädikstolen är äfwenock hwit anstruken och förgyld, och inköpt för 350 Dal. K:mt af Kyrkons medel år 1713. Orgelwerket äger ej flere än 3 stämmor, och kan icke wara serdeles dugligt, althenstund thet redan år 1639 then 2 Octobr. blidwit köpt och upsatt, tå thet kostat 150 Dal. K:mt, hwartil Kyrkoherden med några i Församlingen sammanskutit 64 Dal. 16 öre K:mt, och togs thet öfriga utur Kyrkons Cassa, tå uti henne icke mer blef i behåll än 1 Dal. 30 öre, förutan 3 tunnor Korn, Kyrko-Spannemål. Til år 1702 har thet stådt framme uti Choret, men blef, tå nya Altartaflan upstäldes, flytt på Dränge-Lecktaren, ther thet ännu står. [...]" 
"Oansedt at wid Kyrkon är Sten-Torn, som sagdt är, så hänga dock Klockorna uti Trästapel, och läses på then större uti gamla Göthiska Bokstäfwer: Ulf mek köpte Gude tel lof ok Jomfru Maria i Wærdige Her Fader Biskops Hanses tid, Arom efter Guds byrd MDXXV. På den mindre Klockon står: Ulf mek köpte Gude tel lof ok Jomfru Maria, Arom efter Guds byrd MDXXXV."
1770 köptes en ny orgel förfärdigad av kakelugnsmakaren Petter Broberg i Skänninge. Piporna säges ha varit gjorda av papp och lera. År 1790 flyttades klockorna från klockstapeln till kyrktornet.
Under 1800-talet ökade befolkningen kraftigt och flera gånger diskuterades huruvida man skulle bygga en ny kyrka. Då Orlunda år 1872 blivit annexförsamling föreslogs att man skulle bygga en gemensam kyrka för de båda församlingarna, men det gick inte att enas om var den skulle ligga, varför frågan förföll.
År 1875 eller 1876 kom man dock till beslut att bygga en ny egen kyrka och riva den gamla, förutom tornet. Ett förslag upprättades av arkitekten Albert Törnqvist (1819-1898) och ritningarna godkändes 1878. Grunden lades 1881 runt den gamla kyrkan, som revs följande vår. Kyrkan uppfördes 1882-1883 av byggmästare August Nyström med byggmästare Per August Hallander i Varola i Västergötland som entreprenör. I tornets bottenvåning inreddes vapenhus. På västläktaren byggde firma E. A. Setterquist & son en 8-stämmig piporgel. Invigningen av den nya kyrkan ägde rum den 2 september 1883 av Vadstena pastorats kyrkoherde, Carl Wilhelm Charleville.
År 1948-1949 vidtog en restaurering. Ett krucifix och tre medeltida skulpturer plockades ned från tornet och renoverades.
År 1970 byggde Orvar Smedman vid Nordfors & Co. orgelbyggeri i Lidköping en ny orgel med 15 stämmor.
Kronologi:
Disposition:

Varvskrisen var en ekonomisk krisperiod i det svenska näringslivet som inföll mellan 1969 och 1985.
De svenska skeppsvarven hade sedan början av 1900-talet växt i allt större omfattning och under mellan- och efterkrigstiden utvecklades Sverige till en av världens ledande varvsnationer. Framförallt under krigsåren och därefter (1939-1949) gjorde varven enorma vinster, bland annat som reparationsvarv för krigsskadat tonnage. Utvecklingen accelererade sedan under 1950-talet med omfattande nybyggnationsverksamhet och kröntes under 60-talet med stora investeringar i nya varvsanläggningar - bl.a. Götaverken Arendal och stora byggdockor vid Eriksberg och Kockum. Under 1960-talet ökade produktionskapaciteten framför allt vid Eriksberg, Götaverken, Uddevallavarvet och Kockums. Den kraftiga konkurrensen, främst från Japan, blev allt påtagligare och de höga vinsterna från 50- och 60-talet återkom aldrig.
Redan i slutet av 1960-talet drabbades de två storvarven Götaverken och Kockums av akut finansiell kris, som resulterade i att Götaverken avnoterades på Stockholms fondbörs och sedan övertogs av Salénrederierna i en uppgörelse där dåvarande finansminister Gunnar Sträng och riksbankschefen Per Åsbrink gjorde långtgående utfästelser till de nya ägarna, bl.a. att staten skulle lösa ut Salén vid behov. Denna statliga inblandningen i varvsindustrins ägarstruktur skulle visa sig olycklig, speciellt som den innebar att varvens produktionskapacitet kraftigt byggdes ut mellan 1970 och 1976, i ett läge där man istället borde skurit ned på densamma. Uddevallavarvet hade redan tidigare räddats från konkurs genom statligt ingripande i en gemensam aktion med Eriksbergsvarvet, men många tecken fanns redan vid denna tidpunkt på en begynnande kraftig överkapacitet på världens varv. 
En bidragande orsak till varvskrisen i Sverige, kanske den främsta, var det kraftigt ökande kostnadsläget i Sverige - främst löner och sociala avgifter - men också fartygsbeställarnas krav på långa krediter till fast subventionerad ränta. I detta avseende hade Japan gått i bräschen, där Bank of Japan refinansierade de japanska varvens krediter till fast, låg (4%) ränta på långfristiga perioder (8 år). Man hade ett statssubventionerat refinansieringssystem på plats som successivt andra varvsnationer tog efter. 
En tungt vägande orsak till det accelererade lönekostnadsläget var omläggningen av lönemodellen för varvsindustrin i Sverige. Detta var bl.a. en eftergift till Metallfacket och krav från den socialdemokratiska regeringen, när man ställt upp och räddat Götaverken och Uddevallavarvet. Det nya månadslönesystemet ledde bl.a. till akut arbetskraftsbrist i de mest produktiva arbetskadrarna. Dessa gick företrädesvis till den expanderande byggnadsindustrin och bilindustrin i Göteborg vid denna tidpunkt, eller att de valde att jobba som grå arbetskraft, en lösning som gynnades av skatteavdragen vid denna tidpunkt med mycket progressiva skatteskalor. Ett väl fungerande system med ackordslöner och arbetslag, som möjliggjorde återväxt genom lärlingssystemet, ersattes nu av ett månadslönesystem som inte premierade kunskap, skicklighet och erfarenhet. Varven tvingades därför till överanställningar och att i allt större omfattning anlita den mycket dyra grå arbetskraften, som villiga uthyrningsfirmor tillhandahöll. Produktiviteten sjönk oroväckande och kostnaderna steg kraftigt.
En annan viktig orsak som drabbade varvens intäkter var att Bretton Woodssystemet med fasta växelkurser övergavs. Kontrakt tecknade i US-dollar till kurser över 5 SEK, tappade över 20%, när dollarkursen närmade sig 3,90. Samtidigt fick varven bära bördan av refinansieringen av fartygskrediterna, visserligen med statliga garantier som nödvändig hjälp, men utan den räntesubventionering som Bank of Japan kunde ge de japanska varven. Detta ledde bl.a. till att refinansieringen till stor del kom att ske i Schweizerfranc, som hade låga räntor och en villig kapitalmarknad. I början av 70-talet var 1 SEK nära nog lika med 1 CHF - men kom att fyrdubblas i värde mot svenska kronan under 70-talet. Varvens skulder flerdubblades i detta läge.
De japanska varven hade accelererat sin utbyggnad under 1960-talet och detta fortsatte under 70-talet. Samtidigt började de sydkoreanska varven göra sig gällande. En omfattande överbeställning skedde av framförallt tungt tanktonnage – supertankers. 1974 visade internationella analyser att det under de kommande 10 åren inte skulle finnas utrymme för mer efterfrågan på tankers än vad som då fanns i orderböckerna. De höga internationella oljepriserna – oljekrisen – och en tillfälligt avtagande världshandel gjorde också att behovet av nya fartygsbeställningar minskade. Detta kom att drabba speciellt Sverige som var ett högkostnadsland med en överetablering inom varvsindustrin, som drivits på genom såväl facklig som statlig inblandning. Att de flesta svenska varven dessutom var specialiserade just på tillverkning av oljetankers – VLCC och ULCC – gjorde inte saken bättre. Det fanns inga nybeställare av tanktonnage längre.
1974 stod de svenska varven inför en omedelbar och akut kris. Det fanns då fortfarande möjlighet att bromsa flera av de vidlyftiga investerings- och anställningsprogram vid Götaverken och Uddevallavarvet och i övrigt dra ned på varvskapaciteten. Men så skedde inte, delvis av politiska skäl (kommande val till riksdagen) och facklig hänsyn.
Det var Eriksberg, som varit det ekonomiskt starkaste varvet genom krisen i slutet av 60-talet, som först fick krypa till korset. Man hade endast sparsamt investerat i anläggningar under senare år medan såväl Götaverken, Kockums och Uddevallavarvet, trots varningsrop fortsatte med ett omfattande investeringsprogram. Dessa finansierades av de förskott man erhållit vid beställningsvågen 1971-73. Götaverken investerade mer än en miljard kronor i nya personalanläggningar under denna tid. Trots att Eriksberg hade flaggat upp för sin kris i mitten av 1974 lyckades Götaverkens ledning kamouflera den enskilt största förlusten hos något av storvarven. Uddevallavarvets gigantiska byggdocka för en halv miljard kronor, den sista stora varvsinvesteringen i landet, hann bara producera en ULCC. 
I mitten av 70-talet började redarna först försöka omförhandla och sedan i allt högre omfattning avbeställa sina kontrakt. Många av varvens gamla kunder, bl.a. flera välkända norska rederier gick omkull. Avbetalningarna på rederiernas skulder till varven minskade drastiskt och upphörde i många fall. Detta resulterade i en akut likviditetskris som blev accelererande och innebar att staten fick inrätta en sk. varvsakut, hos dåvarande industriministern Nils Åsling. Flera felaktiga och överilade beslut fattades, som även kom att resultera i att Broströms- och omsider Salénrederierna kom att drabbas av konkurs. Salénkonkursen blev den enskilt största under 1900-talet i Sverige.
1977 inrättades Svenska Varv AB av staten för att försöka lösa problemen med den förlustbringande varvsindustrin. Ett successivt övertagande av de svenska storvarven påbörjades, vilket kom att resultera i omfattande omstruktureringar och nedläggningar. Öresundsvarvet i Landskrona lades ned 1981 i vad som då var Sveriges största arbetsplatsnedläggning där 1800 förlorade jobben. Eriksberg och Lindholmen lades ned ganska omgående, medan Götaverken och Kockums kunde behålla viss verksamhet till slutet av 1980-talet om än med ständiga nedskärningar av arbetsstyrkan. Även det stora Uddevallavarvet lades ned i samband med att statens produktionsstöd till varvsindustrin upphörde 1985. Den politiska ledningen hade nu tröttnat på miljardrullningen till varven och Metall-facket, som kraftigt motsatt sig att förlora ett enda arbetstillfälle i varvsindustrin, fick se sig besegrat i denna kamp om jobben, som till stora delar gällde politisk och facklig prestige mer än en anpassning till de realiteter som gäller inom all internationell konkurrensutsatt verksamhet. Svenska staten hade sammanlagt betalat ut 34 miljarder i direkta stöd till varvsindustrin, men merkostnaden för varvsnedläggningen kan räknas i ytterligare tiotals miljarder kronor. Svenska Varv AB bytte 1987 namn till Celsius AB.
Varvs- och rederistaden Göteborg förlorade den framträdande roll den spelat under merparten av 1900-talet. Antalet anställda vid varven minskade med anställda i takt med att varven i staden lades ned eller minskade antalet anställda. Städer på västkusten, som Uddevalla, Malmö och Landskrona drabbades också hårt. I och med sämre resultat också för andra industrier i varvsstäderna vid denna tid skadades städernas näringsliv, något som tog lång tid att komma över.

Girolamo Savonarola, född 21 september 1452 i Ferrara, död 23 maj 1498 i Florens, var en italiensk dominikan och botpredikant. Han var republiken Florens inofficiella ledare från 1494 till sin död.
Girolamo Savonarola föddes i en gammal borgarsläkt. Modern Elena kom från adelssläkten Bonacossi och hennes far var troligen den Alberto Bonacossi som tjänade påve Nicolaus V. Fadern Niccolò arbetade med penningväxling och farfadern Michele var livmedikus åt huset Este, och det var med honom Girolamo växte upp. Han visade tidigt begåvning, och studerade Bibeln, filosofi och medicin vid universitetet i Ferrara. 1468 avled farfadern, och fadern gick i konkurs, varför Girolamo tvingades avbryta sina studier. 
Redan i 20-årsåldern hade han sin övertygelse klar: han avskydde renässansen, ansåg att kyrkan var ett horhus, och att girigheten styrde i den förefintliga religionen. Dessa känslor växte till ett okuvligt hat och en beslutsamhet att förändra världen. Han skrev detta år dikten "De Ruina Mundi" (Om världens undergång), och 1475 "De Ruina Ecclesiai" (Om kyrkans undergång). I dessa framkommer hans strängt asketiska ideal och hans fördömande av kyrkan.
Efter en predikan han åhörde 1474 kände han sig kallad att dra sig undan världen, vilket ledde till att han året därpå inträdde i dominikanorden vid San Domenico i Bologna. Där fullföljde han sin utbildning och blev en av de ledande thomisterna. Omkring 1480 sändes han av klostret till Florens, men fick inget gehör som predikant där, så han återvände till Bologna och fortsatte sin akademiska karriär. Under vistelsen i Florens hade han agiterat mot Lorenzo de' Medici och dennes hov och hedniska konstintresse. Trots misslyckandet i Florens gav han inte upp utan fortsatte som predikant i Norditalien, och med tiden började folk ta till sig hans budskap. Från 1486 blev han alltmer apokalyptisk i sina predikningar och färgades av Uppenbarelseboken. Gud skulle se samtidens utbredda synd och döma människorna. Rykten om Savonarola spred sig till Florens, där han tack vare en rekommendation av Giovanni Pico della Mirandola fick en ny chans 1489. Florens skulle bli hans framtid och hans slutliga dom.
Savonarolas egentliga genombrott i Florens var en adventspredikan om den nära förestående domedagen 1490 i San Marco, som drog många åhörare. I sina anföranden och även i handling, tog han avstånd från Medici, fastän de hade gynnat klosterväsendet och Kyrkan. Savonarola blev för sin adventspredikans skull inbjuden att predika i Santa Maria del Fiore under fastan 1491, där han höll många revolutionära anföranden och begärde att Kyrkan skulle byggas upp igen från grunden. Trots allt blev Lorenzo de' Medici hans skyddspatron, Savonarola steg i graderna inom kongregationen och blev prior. Under hans ledning ökade antalet bröder i klostret från 50 till 238, av vilka många tillhörde Florens förnämsta familjer. Han kom i allt högre grad att betraktas som en profet.
Lorenzo de' Medici avled 1492 och efterträddes av sin son Piero de' Medici. Efter två år intog Karl VIII av Frankrike Florens, och fredsvillkoren var sådana, att folket gjorde uppror mot Medici, som tvingades fly. Savonarola hade träffat kungen tidigare, under en delegation han gjort till Frankrike, och han hade varnat för att Frankrike skulle bli Florens fall. Den politiska belägenheten som följde har avhandlats ett flertal gånger, eftersom det var en av de tidigaste demokratiska republikerna under modern tid, med en osedvanlig författning. Savonarola, som var en folkhjälte, hade inte den högsta positionen i Signoria, men hans inflytande var så omfattande, att han rätteligen kan sägas ha varit Florens ledare. Florens, predikade han, skulle bli det nya Jerusalem, varifrån det interna fördärvet i kyrkan skulle krossas. Under hans inflytande, brändes ”syndens redskap”, allt från spel, till musikinstrument och böcker.
Hans eldiga tal och upproriska ståndpunkter, gjorde att han kom i konflikt med påve Alexander VI. Den 25 juli 1495 begärde påven att Savonarola skulle försvara sina utfall mot honom och mot kurian, men Savonarola uteblev. Samma år förbjöds Savonarola att predika och hans kongregation hamnade under en annan förvaltning. Detta ledde till att Savonarolas hat tilltog i styrka, och han försökte nu driva folket mot Rom. Den 12 maj 1497 blev han exkommunicerad, men fortsatte att dela ut nattvarden och predika i Kyrkan.
Florentinarna började emellertid att ifrågasätta Savonarolas auktoritet. Den 1 mars 1498 tillträdde "Arrabbiati", ett parti som var i opposition till Savonarola, i Signoria. En franciskanmunk, Francesco da Puglia, utmanade Savonarola den 25 mars 1498, på ett eldprov för att testa kritiken mot påven, och datum sattes till den 7 april. En stor mängd människor kom för att bevittna utmaningen, men då provet inte blev av, förbyttes förtroendet för Savonarola i hat. Stora folkmassor stormade hans kloster 8 april, tillfångatog honom och hans närmaste män, Domenico Buonvicini och Silvestro Maruffi. Republiken sände bud efter en påvlig delegation för att ställa Savonarola inför rätta, och alla hans anhängare avsattes från sina ledande positioner. Den 22 maj 1498 dömdes han till döden genom att hängas och därefter brännas på bål. Savonarolas kvarlevor ströddes i floden Arno, så att hans anhängare inte skulle ha någon grav att gå till eller reliker att vörda. Platsen där han avrättades är utmärkt med en stenplatta på Piazza della Signoria.

Judith Leyster, född 28 juli 1609 i Haarlem, död 10 februari 1660 i Heemstede, Nederländerna, var en nederländsk genre- och porträttmålare, verksam i Haarlem. Hon var gift med målaren Jan Miense Molenaer.
Judith Leyster, som eventuellt var elev till Frans Hals, vann under sin livstid viss berömmelse som målare men råkade under tidernas lopp i fullständig glömska. Hennes målningar, vanligen föreställande enstaka personer som dricker eller hanterar något musikinstrument, tillskrevs i regel Frans Hals och såldes som arbeten av den store mästaren, ofta till högt pris, ända till dess konsthistorikern Cornelius Hofstede de Groot 1893 lyckades dechiffrera hennes förut olösta monogram (ett J och ett L med en stjärna; Leyster betyder "ledstjärna"). 
I målningen "Frieriet" (1631) skildrar Leyster hur en kvinna struntar i sin "friare" och hans ovälkomna uppvaktning och avvisar hans, med mynt fyllda, framsträckta hand.
Hennes verk finns bland annat i Frans Halsmuseum i Haarlem, i National Gallery i London, i National Gallery of Art i Washington, i Rijksmuseum och Six-samlingen i Amsterdam, i Mauritshuis i Haag och i Galleria Corsini i Rom. I Nationalmuseum i Stockholm finns "Flöjtspelande gosse", som har ansetts som hennes främsta arbete, förr också det tillskrivet Frans Hals och senare Jan de Bray.

Castello di Canossa, är en medeltida borg 20 km sydväst om staden Reggio nell'Emilia i norra Italien. Canossa tillhörde på 1070-talet markgrevinnan Matilda av Toscana.
När påven Gregorius VII besökte borgen, uppsöktes han av den tyske kungen Henrik IV som belagts med påvlig bannlysning 1076. Efter tre dagars förödmjukande botgöring fick Henrik tillträde den 28 januari 1077 och löstes från bannet. Därigenom skedde ett kort uppehåll i investiturstriden. Uttrycket "att gå till Canossa", eller "göra en Canossa-vandring", betyder ungefär detsamma som "att krypa till korset" eller att göra bot.

Ferrara är en stad och huvudort i provinsen Ferrara i regionen Emilia-Romagna i norra Italien. Staden har 131 900 invånare (2004). Ferrara är ärkebiskopssäte.
År 1995 upptogs Ferrara, Renässansstaden och dess Po-delta på Unescos världsarvslista.
Ferrara var såsom stadsstat tidigare ett självständigt hertigdöme, därefter delegation i Kyrkostaten. Den är belägen i en sumpig men bördig trakt vid Po di Volano, en kanal till floden Po, endast 2,4–10 meter över det hav som ligger 50 kilometer därifrån. Det var förr i tiden hertigarnas av Este residens, vid vilkas hov den tidens mest firade italienska skalder och konstnärer levde, och i femtonde århundradet en blomstrande stad med över 100 000 invånare. 
Ferrara är näst Turin den mest regelbundet byggda staden i övre Italien. Dess gamla fästningsverk utgörs av en "enceinte" och ett citadell samt Santa Maria Maddalena-verken vid Pos brohuvud. 
De mest anmärkningsvärda av dess många kyrkor är katedralen (från tolfte och trettonde århundradet), en praktbyggnad i lombardisk stil, det inre 1712 moderniserat, S. Francesco-kyrkan i renässansstil (1494–1530), S. Benedetto-kyrkan (1496–1553) och S. Giorgio-kyrkan (utanför Porta Romana i syd), där påven Eugenius IV 1438 öppnade konciliet. 
Det forna hertigliga slottet Castello Estense, i gotisk stil, med fyra väldiga torn, var senare de påvliga legaternas bostad. Mellan slottet och katedralen restes 1875 en marmorstaty över Girolamo Savonarola, som var född i Ferrara. Andra betydande byggnader är Palazzo del municipio, familjen Estes första residens, Palazzo della Ragione, Palazzo Scrofa (senare Beltrami-Calcagnini), Palazzo Schifanoja, och Palazzo de’ Diamanti (1493–1567), så kallat med anledning av dess fasad av fasetterad sten. Ludovico Ariostos oansenliga hus, som skalden själv lät bygga, inköptes 1811 av staden och restaurerades. En staty av skalden restes 1833 på en öppen plats i staden. I S:t Anna-hospitalet visas ännu den cell, i vilken Torquato Tasso i mer än sju år hölls inspärrad som vansinnig, på Alfons II:s befallning. 
Universitetet i Ferrara ("libera universita di Ferrara") stiftades 1391, utvidgades 1402, upphävdes under franska väldet, men upprättades igen 1824. Bland dess många imponerande arkiv kan nämnas "Archivio Storico Diocesano" som nämns första gången år 955, och som sedan dess utökats genom prästerskapets försorg.
Ferrara är med säkerhet omnämnt första gången i den äldre medeltiden, då det 757 av langobardernas kung Aistulf avstods till Kyrkostaten. 
Senare, under fejderna mellan guelfer och ghibelliner, höjde det sig till självständighet, fastän det till namnet erkände markgrevarnas av Toscana 
överherrskap. Liksom i de flesta andra orter i övre och mellersta Italien kämpade även ett par adelspartier om makten i Ferrara. År 1208 blev markgreven Azzo av Este stadens herre; hans ättlingar erhöll av påven vikariatet i Ferrara till förläning, och 1471 upphöjde Paulus II markgreven Borso d'Este till ärftlig hertig av Ferrara, som omskapades till ett glänsande fursteresidens, ett hem för renässanskultur och den första moderna europeiska staden. 
Efter huvudgrenens utslocknande med Alfons II 1597 indrog Klemens VIII hertigdömet såsom ledigt län och förenade det med Kyrkostaten. År 1437 förlade Eugenius IV konsiliet i Basel till Ferrara, och i april 1438 öppnade han där en ny synod, som bland annat bevistades av kejsar Johannes VIII Palaiologos, för att åstadkomma en union mellan den grekiska och den romerska kyrkan. Med anledning av pestens utbrott flyttades konciliet 1439 till Florens. 
År 1735 upphöjde påven Klemens XII biskopsstiftet Ferrara till ärkebiskopsstift. Från 1796, då Ferrara intogs av fransmännen, utgjorde det först en del av Cisalpinska republiken, därefter (1805–1814) en del av kungariket Italien. Genom Wienkongressen, 1815, kom det åter under påvestolen, med undantag av den norr om Po belägna delen, som tillföll Österrike, som även besatt citadellet i Ferrara. Med det övriga Emilien kom Ferrara 1859 till kungariket Italien. 

Ambon är en talarstol, ofta flyttbar, föregångare till predikstolen, avsedd för läsning av episteln och evangeliet. Den återfinns i några medeltida italienska kyrkor (däribland Santa Maria in Cosmedin i Rom). Ibland restes två stycken ambor, en för epistelläsningen i söder och en för evangelieläsningen i norr. Ambon ersattes av predikstolen, men har i modern tid återkommit i kyrkorna som ett komplement eller i vissa fall som ersättning för densamma. 
I Sverige finns tre medeltida ambor bevarade, båda infällda i triumfbågarnas pelare. Den i Munktorps kyrka i Västmanland är intakt och fortfarande brukbar. Den andra, som delvis är igenmurad, finns i Husaby kyrka i Västergötland. Den tredje finns i Bergs kyrka, i Berg i Hallstahammars kommun.
Den grekiske kyrkofadern Johannes Chrysostomos, vars röst har ansetts svag, var en föregångare vad gäller att predika från ambon. 

Kithara, stränginstrument av lyratyp med strängarna spända mellan oket och den fyrkantiga resonanslådan. Musikinstrumentet har solidare konstruktion än lyran, som det troligen utvecklades ur, vilket ger kitharan större tekniska spelmöjligheter. Den härstammar från antikens Grekland och var under denna tid tillsammans med lyran en av de två huvudtyperna av grekiska stränginstrument. Båda förknippades med Apollon. Strängarna, som var gjorda av tarm hade kring 500 f.Kr ökat från tre till elva och var förmodligen stämda pentatoniskt. Namnet har levt vidare hos instrument av annan konstruktion, som gitarr, cister och cittra.

Lyra kan syfta på flera olika saker:

En resonanslåda eller klanglåda är ett ihåligt utrymme som förstärker ljud genom resonans. Hittas vanligen på musikinstrument. Resonanslådans form är bidragande till hur olika ljudfrekvenser förstärks, men också material och tillverkningsmetoder är bidragande.
Det finns även "resonanslådor" för elektroner, se magnetron.

Gregorius VII, ursprungligen "Hildebrand av Sovana" (italienska: "Ildebrando da Soana"), född omkring 1020 i Toscana, Italien, död 25 maj 1085 i Salerno, var påve från den 22 april 1073 till sin död 1085. Han helgonförklarades 1606. Festdag 25 maj.
Gregorius VII inledde en reform av Kyrkan för att göra den självständig i förhållande till den världsliga makten, den så kallade "gregorianska reformen". Detta ledde till en stor uppgörelse med kejsar Henrik IV under investiturstriden. Gregorius utgav 1075 "Dictatus Papae".
I ett brev till kung Inge den äldre från påve Gregorius VII år 1080 kallas han "Ingo gloriosus Suetonum Rex" – "Inge, svearnas ärorike konung", vilket kan ses som ett tidigt erkännande av det svenska kungadömet efter Sveriges kristnande.
Som barn sändes Gregorius för att uppfostras till Mariaklostret på Aventinen i Rom och kom där att lära känna bland andra abboten Odilo av Cluny; som hans lärare nämns ärkebiskop Laurentius av Amalfi samt de senare påvarna Gregorius VI och Benedikt IX.
Gregorius följde påven Gregorius VI till Tyskland efter att denne blivit avsatt och studerade kanonisk rätt i Köln. Påven Leo IX tog honom med sig tillbaka till Rom. Före eller efter resan till Tyskland – vilket är ovisst – hade Gregorius blivit munk. Förmodligen 1049 blev Gregorius kardinal, och 1054 sändes han som legat till Frankrike. Något mera avgörande inflytande utövade han dock inte under Leos tid. Stefan IX sände Gregorius 1057 på en beskickning till Tyskland, under vilken han trädde i förbindelse med patarenerna i Milano.
Efter Stefans död (1058) uppsatte Gregorius Nikolaus II på påvestolen mot adelspåven Benedikt X. Under Nikolaus pontifikat utövade Gregorius stort inflytande. Honom tillkommer förmodligen till stor del förtjänsten av att förbindelser anknöts med normanderna i söder (se Kungariket Sicilien) och patarenerna i norr. Efter Nikolaus död 1061 uppsatte Gregorius på påvetronen Anselm av Lucca (den äldre) under namnet Alexander II och behöll under hans tid sitt inflytande.
Efter Alexanders död blev Gregorius genom en formlös och oordnad valhandling korad till påve. Han grep sig genast an med att förverkliga det reformprogram som utgått från Cluny. 1074 utfärdade han ett förbud mot prästernas äktenskap (jfr celibat). Han ingrep även kraftigt mot simonin, det vill säga att kyrkliga ämbeten förvärvades för pengar, inbegrep under simoni all lekmannainvestitur och utfärdade mot denna 1075 ett förbud som ledde till en konflikt mellan kurian och tyska kungamakten. Denna konflikt kom att fylla hela Gregorius pontifikat. 
Redan tidigare hade konflikter mellan Gregorius och Henrik IV uppstått. Dessa konflikter hade slutligen (maj 1074) bilagts genom att den världslige härskaren fullständigt underkastat sig påven. På hösten 1075 flammade striden upp på nytt, sedan Henrik ingripit mot patarenerna och sökt på sin sida dra normanderna i södra Italien. Gregorius framställde nu ett ultimatum under hot om bannlysning. Henrik svarade med att på en synod i Worms 1076 avsätta Gregorius. Denne förklarade nu å sin sida kejsaren avsatt och hans undersåtar lösta från deras trohetsed.
Av denna anledning förklarade de tyska furstarna nu Henrik förlustig kronan om han inte inom året blivit löst från bannet. Då företog Henrik sin berömda färd till Matilda av Toscana i Canossa (januari 1077) och blev där återupptagen i kyrkans sköte. Den nyare forskningen har – från en synpunkt sett med rätta – betraktat denna episod som ett mästerligt schackdrag av Henrik. I det stora hela är väl – i överensstämmelse med den populära uppfattningen – händelsen att anse som ett moraliskt nederlag för kungadömet. I Tyskland uppsattes trots allt en motkung, och Gregorius eftertraktade då en ställning som skiljedomare mellan de båda pretendenterna. Han fick dock aldrig avgörandet i sina händer.
År 1080 förklarade Gregorius sig omsider för Henriks motkung och utslungade för andra gången bannlysnings- och avsättningsdomen mot Henrik – denna gång utan avsedd moralisk verkan. Efter sin tyske motståndares död (1080) uppsatte Henrik ärkebiskop Wibert av Ravenna till motpåve under namnet Klemens III och drog därpå till Italien (1081). De mellan Gregorius och Henrik inledda underhandlingarna strandade. Gregorius anhängare, däribland 13 kardinaler, började överge honom. Till slut intog Henrik den 21 mars 1084 Rom, där Klemens III introducerades och krönte honom till kejsare. Henrik tvingades visserligen snart av normanderna att uppge Rom, men befolkningen gjorde Gregorius ansvarig för normandernas plundringar och tvingade honom att lämna staden. Efter ett års uppehåll i Salerno avled Gregorius där den 25 maj 1085. Hans sista ord berättas ha varit: "Jag har älskat rättfärdigheten och hatat orättfärdigheten, därför dör jag i landsflykt."
För den väldiga kampen med det tyska kungadömet har Gregorius politik gentemot andra länder fått träda i skuggan, men denna politik saknar ändå inte vikt och intresse. Han sökte upprätthålla vänskapliga förbindelser med kejsaren i Bysans och planerade ett korståg. Han gjorde anspråk på Sardinien och Korsika som Kyrkans egendom. Han hoppades i Spanien finna det påvliga länsrike han inte lyckats skapa i södra Italien. Han tog kraftigt till orda mot den franske kungen Filip I:s simoni och förtryck. Till England stod han i gott förhållande, fastän Vilhelm Erövraren intog en ganska självständig ställning. Ända till Skandinavien sträckte sig Gregorius intresse: Halsten och Inge den äldre i Sverige fick befallning att påbjuda tiondes erläggande över hela riket samt att skicka sändebud till Rom för att ge upplysningar om landets tillstånd. Även med de slaviska rikena knöt Gregorius förbindelser.
Till grund för Gregorius hela politik ligger tanken att Kyrkan som en gudomlig institution är skild från och överordnad den ur synden uppkomna staten. Dock tänker han sig bådas tillvaro bredvid varandra som en gudomlig anordning och erkänner nödvändigheten av enighet mellan dem. Med kyrkan förstår han hierarkin med påven i spetsen. Kyrkoförfattningen tänker han sig monarkiskt centraliserad och hänvisar ständigt till sin ställning som Petrus företrädare. I sista hand går hans strävanden ut på att skapa ett påvligt världsrike. Hans kamp mot lekmannainvestituren avsåg även att göra honom själv till överlänsherre över de förläningar av olika slag som biskoparna såsom riksfurstar utrustats med. Gregorius storhet ligger inte i att han framställt nya bärande tankar – den åskådning han omfattar har gamla anor – utan i att han med logisk skärpa och följdriktighet utbildat idén om påvedömet som politisk storhet och på ett skärande hänsynslöst sätt sökt förverkliga denna idé. I denna riktning har han också påverkat den uppväxande kyrkorätten. Han har givit de påvliga anspråken deras klassiska formulering och gjort den västerländska kyrkan romersk-katolsk. Gregorius upptogs 1584 bland kyrkans martyrer och kanoniserades 1606 (hans dag är den 25 maj). 
Gregorius brev är tryckta av Jaffé i "Bibliotheca rerum germanicarum", II (1866), de under konflikten med tyska kungadömet framkomna kyrkliga stridsskrifterna i "Monumenta Germaniæ" (1891–1897).

Arthur Liebehenschel, född 25 november 1901 i Posen, död 24 januari 1948 i Kraków, var en tysk SS-Obersturmbannführer. Han var kommendant i Auschwitz från november 1943 till maj 1944.
Liebehenschel var 1942 en högt uppsatt funktionär inom SS-Wirtschafts- und Verwaltungshauptamt, SS:s ekonomi- och förvaltningsstyrelse. Året därpå, 1943, efterträdde han den 11 november Rudolf Höss som kommendant i förintelselägret Auschwitz. Liebehenschels styre varade till den 8 maj 1944, då han utsågs till kommendant i Majdanek.
Efter andra världskrigets slut utlämnades Liebehenschel till Polen, där han vid Auschwitzrättegången ställdes inför rätta inför Högsta nationella domstolen. Han dömdes till döden för brott mot mänskligheten och avrättades genom hängning.

Friedrich Jeckeln, född 2 februari 1895 i Hornberg, död 3 februari 1946 i Riga, var en tysk SS-Obergruppenführer och general i Waffen-SS och polisen. I egenskap av Högre SS- och polischef var Jeckeln bland annat ansvarig för massakrerna i Kamjanets-Podilskyj och Babij Jar i Ukraina och i Rumbula-skogen i Lettland. Jeckeln organiserade massmord på fler än 100 000 judar, slaver, romer och andra för Tredje riket misshagliga personer. Efter andra världskriget ställdes han inför rätta som krigsförbrytare och avrättades.
Friedrich Jeckeln var son till fabriksägaren Friedrich Heinrich Theodor Jeckeln (1852–1899), som härstammade från Weilmünster, och Emma Rosine Trautwein (född 1874). Jeckeln lämnade skolan 1911 och praktiserade på flera fabriker, innan han 1912 studerade en termin teknik vid Polytechnikum i Köthen. Året därpå tog han värvning i kejserliga armén och stred i början av första världskriget som batteriofficer i 76:e artilleriregementet på västfronten. År 1916 blev han svårt sårad och förflyttades till Luftwaffe. Jeckeln ingick 1918–1919 i frikåren "Grenzschutz Ost" som bland annat bekämpade revolter i Posen och Schlesien.
Jeckeln gifte sig 1918 med Charlotte Hirsch och blev förvaltare på en av sin svärfars gårdar. Under denna tid gick han med i den nationalistiska och antisemitiska Jungdeutscher Orden, som var en av de största paramilitära organisationerna under Weimarrepubliken. Det blev dock snart bråk mellan Jeckeln och svärfadern. Med tiden kom Jeckeln att vända sig från sin fru och umgicks med före detta officerare, där han, som han själv uttryckte det, "tidvis i hög grad var slav under alkoholen". Han lämnade svärfaderns gård och skilde sig från sin fru 1926. Under de följande åren försökte Jeckeln att etablera sig inom ett annat yrke. Han gifte om sig, men hamnade i svåra penningbekymmer på grund av gamla skulder hos sin förre svärfar och underhållsskyldigheter gentemot sin förra fru och parets tre barn. Jeckeln beskriver denna tid i sitt liv: "Jag var djupt nedbruten och ekonomiskt ruinerad, jag kunde inte skapa mig en existens."
I denna situation anslöt han sig 1929, under den begynnande ekonomiska krisen, till Nationalsocialistiska tyska arbetarepartiet (NSDAP) och två år senare blev han medlem i Schutzstaffel (SS). När hans frånskilda hustru i ett brev till Heinrich Himmler klagade på att hennes förre make låg efter med underhållet, svarade Jeckeln bland annat följande:
År 1931 blev Jeckeln befordrad till Standartenführer (överste) och fick befäl över 17:e SS-regementet. Året därpå låg han bakom ett bombattentat mot överborgmästaren i Braunschweig Ernst Böhmes (SPD) bostad; Böhme klarade sig oskadd. Den 20 juni 1933 utnämnde Dietrich Klagges, ministerpresident i Fristaten Braunschweig, Jeckeln till chef för Gestapo, Landespolizei och Schupo i Braunschweig. Klagges intention med denna utnämning var att säkerställa ett nära samarbete mellan SS och polisen.
Jeckeln, som har beskrivits som hänsynslös och brutal, förföljde obevekligt politiska motståndare, särskilt kommunister, socialdemokrater och fackföreningsmedlemmar. Tillsammans med SS-officeren Friedrich Alpers, som var justitie- och finansminister i Fristaten Braunschweig, och Dietrich Klagges var Jeckeln huvudansvarig för de så kallade Riesebergmorden i juli 1933, då tio KPD- och SPD-medlemmar misshandlades och mördades. Jeckeln försäkrade sig om att morden inte utreddes ordentligt. Jeckeln lät även mörda en avfällig SS-man.
Natten mellan den 9 och den 10 november 1938 iscensatte nazisterna Kristallnatten, rikstäckande pogromer mot judar och judiska affärsverksamheter. I Braunschweig och Hannover koordinerades det antijudiska våldet av SS-Obergruppenführer Jeckeln.
I juni 1938 utnämndes Jeckeln till Högre SS- och polischef ("Höhere SS- und Polizeiführer", HHSPF) i ämbetsområdet "Mitte" med tjänstesäte i Braunschweig och som sådan rapporterade han direkt till Reichsführer-SS Heinrich Himmler. Två år senare blev han Högre SS- och polischef i "West" med säte i Düsseldorf. I samband med Frankrikefälttåget var han bataljonskommendör inom SS-Division Totenkopf.
Den 22 juni 1941 anföll Tyskland sin tidigare bundsförvant Sovjetunionen och inledde Operation Barbarossa. Enligt Adolf Hitler innebar kriget mot Sovjetunionen ett ideologiskt förintelsekrig och den ”judisk-bolsjevikiska intelligentian” måste elimineras. Efter de framryckande tyska arméerna följde Einsatzgruppen, mobila insatsgrupper. Chefen för Reichssicherheitshauptamt, Reinhard Heydrich, gav insatsgrupperna i uppdrag att mörda judar, romer, partisaner, politiska kommissarier (så kallade politruker) och andra personer som ansågs hota Tredje rikets säkerhet. I samband med inledningen av Operation Barbarossa utsågs Jeckeln till Högre SS- och polischef i "Russland-Süd" med högkvarter i Kiev. Jeckeln kom att samarbeta med Einsatzgruppe C och dess befälhavare Otto Rasch i organiserandet och genomförandet av massmord. I slutet av juli 1941 beordrade Jeckeln sina enheter ur Ordnungspolizei och Wehrmacht till Novohrad-Volynskyj för att där mörda samtliga judar mellan 16 och 60 års ålder. Han flög dit i sitt Fieseler Storch plan och organiserade massakern. Jeckelns enheter tog även del i massakern i Berdytjiv i augusti samma år.
I området kring staden Kamjanets-Podilskyj i sydvästra Ukraina konfronterades den tyska armén med 14 000–15 000 judar som hade deporterats från Ungern. Generalkvartermästaren Eduard Wagner förklarade att armén omöjligen skulle kunna försörja dessa. Jeckeln föreslog då att man skulle arkebusera de ungerska judarna samt omkring 10 000 judar som redan fanns i regionen. Han försäkrade att aktionen skulle vara fullbordad senast den 1 september. Mellan den 27 och den 30 augusti 1941 sköts omkring 23 600 judiska män, kvinnor och barn ihjäl i ett skogsområde utanför Kamjanets-Podilskyj. Förövare var 320:e bataljonen vid Ordnungspolizei och Jeckelns personliga stabskompani ("Stabskompanie"), tillhörigt Einsatzgruppe C. Inom kort organiserade Jeckeln även omfattande massakrer i Berdytjiv och Zjytomyr.
Vid massavrättningarna i Ukraina utvecklade Jeckeln ett system, kallat "Sardinenpackung-systemet", vilket syftade till att förenkla arbetet för medlemmarna i Einsatzgruppen och ta vara på gravutrymmet; systemet innebar att offren själva lade sig i massgraven, så att mördarna slapp göra detta. Jeckelns stab utgjordes av olika specialister för olika moment i mördandet; det fanns bland annat "Genickschussspezialisten", nackskottsspecialister. Judarna tvingades att klä av sig och lämna ifrån sig sina kläder och värdesaker. Judarna beordrades att lägga sig med ansiktet nedåt i botten på gropen eller ovanpå de personer som nyligen skjutits. De sköts därpå ihjäl med kulsprutepistoler eller halvautomatiska pistoler. Det var av största intresse för Jeckeln att gravarna fylldes på ett effektivt vis.
Den 19 september 1941 erövrades Kiev av XXIX. Armeekorps som tillhörde 6. Armee under Walter von Reichenau. Några dagar efter tyskarnas ankomst utförde den sovjetiska säkerhetstjänsten NKVD en rad sabotage som förstörde flera viktiga byggnader som nyttjades av den tyska militärförvaltningen och Wehrmacht. Både militärer och civilister dödades vid dessa aktioner. Den 27 september höll de tyska ockupanterna en konferens, vid vilken beslutades att Kievs judiska befolkning skulle förintas som vedergällning för de av NKVD företagna sabotagen. Närvarande vid mötet var Jeckeln, befälhavaren för Einsatzgruppe C, SS-Brigadeführer Otto Rasch, befälhavaren för Sonderkommando 4a inom Einsatzgruppe C, SS-Standartenführer Paul Blobel och stadskommendanten, generalmajor Kurt Eberhard. Det bestämdes att Blobels Sonderkommando 4a skulle utföra massavrättningarna.
Under förespegling att Kievs judiska befolkning skulle evakueras beordrades de att inställa sig vid järnvägsstationen och ha med sig varma kläder, persondokument, pengar och värdesaker. De personer som infann sig fördes ur staden och till Babij Jar, en ravin, där de tvingades att klä av sig och sedan avrättades med maskingevär. Under två dagar, 29 och 30 september 1941, mördades vid Babij Jar 33 771 ukrainska judar. Delaktiga i massmorden var även trupper ur Wehrmacht, Geheime Feldpolizei, Ordnungspolizei samt ukrainska milismän. Därtill deltog två enheter ur Jeckelns uniformerade polis i massakern.
Jeckeln fortsatte att organisera och övervaka massakrer i Ukraina. Mellan den 13 och den 15 oktober mördade hans enheter omkring 10 000 judar i Dnipropetrovsk. Den 31 oktober utnämnde Himmler Jeckeln till Högre SS- och polischef i ämbetsområdet "Rußland-Nord" med säte i Riga; han efterträdde därmed Hans-Adolf Prützmann. Samtidigt tackade Himmler Jeckeln för dennes insatser:
<br>
<br>
Himmler hade intentionen att förinta de lettiska judarna i Riga så att judar från Tyska riket och Österrike skulle kunna deporteras dit och inhysas i Rigas getto. Den 10 eller den 11 november 1941 hade Himmler och Jeckeln ett möte i Berlin. Himmler beordrade att samtliga lettiska judar skulle utplånas. På morgonen den 30 november tvingades judarna, män, kvinnor och barn, ut ur sina bostäder. De ställdes upp i grupper om cirka 1 000 personer och föstes till avrättningsplatsen i Rumbula, 12 kilometer sydost om Riga. Vid Rumbula hade tre stora gravar förberetts; de hade grävts av sovjetiska krigsfångar. Judarna tvingades att klä av sig och lämna ifrån sig sina kläder och värdesaker. När de var framme vid graven beordrades judarna att lägga sig med ansiktet nedåt i botten på gropen eller ovanpå de personer som nyligen skjutits, i enlighet med "Sardinenpackung-systemet". De sköts därpå ihjäl. Högste ansvarig för massakern var Jeckeln. Bödlar var hans eget manskap samt män ur Einsatzkommando 2 under Rudolf Lange. Den 30 november, "den blodiga söndagen", mördades omkring 10 600 personer.
Bland de mördade judarna i Rumbula fanns en tågtransport med omkring 1 000 judar från Berlin. Himmler hade haft en konversation med Reinhard Heydrich om hur man skulle behandla judar från Tyska riket, så kallade "Reichsjuden". Den 30 november noterade Himmler efter ett telefonsamtal med Heydrich: "Judetransport från Berlin. Ingen likvidering." När Himmler fick kännedom om att judarna från Berlin ändå hade mördats, skickade han ett radiotelegram till Jeckeln och gav honom en reprimand. Himmler sade, att han i framtiden skulle bestraffa egenmäktiga beslut eller beslut som gick mot hans order.
Den 8 december lät Jeckeln mörda resten av Rigas judar, omkring 17 200 personer. Fördröjningen på en vecka har förbryllat historiker. Richard Rhodes menar, att uppehållet berodde på konflikten mellan Jeckeln och Himmler beträffande de tusen mördade Berlin-judarna den 30 november. Den 4 december kallades Jeckeln till Himmlers högkvarter "Hochwald" i Lötzen i Ostpreussen. Jeckeln hade uppenbarligen inte förstått Himmlers riktlinjer gällande de judar som deporterades från Tyska riket – "Reichsjuden". Dessa skulle inte mördas i stor skala som de judar som befann sig i målområdena, t.ex. Riga, Kaunas och Minsk.
År 1942 hade Jeckeln etablerat full kontroll över samtliga SS- och polisenheter i Reichskommissariat Ostland. I slutet av augusti 1942 inledde han "Unternehmen Sumpffieber", som syftade till att krossa de sovjetiska partisanerna i Vitryssland. "Unternehmen Sumpffieber" innebar även att många getton, bland annat det i Baranavitjy, stängdes och tiotusentals judar mördades. Vid dessa massmord var hela Jeckelns stab delaktig; han lade stor vikt vid detta. Jeckeln var inte någon teknokratisk skrivbordsmördare, utan fanatisk antikommunist och antisemit, som ansåg att det var nödvändigt att förinta alla judar i hela världen.
I början av 1943 beordrade Jeckeln "Operation Winterzauber", som innebar fortsatt partisanbekämpning i Vitryssland. Enheter ur Wehrmacht och Einsatzgruppe A assisterades av baltiska kollaboratörer och tillsammans arkebuserade eller deporterade de tusentals vitryska civilpersoner.
År 1944 dog två av Jeckelns söner, den ene på östfronten, den andre i samband med en hjärnhinneinflammation. Jeckeln skrev ett brev till Himmler och avslutar detta:
På detta svarade Himmler bland annat:
I februari 1945 utsågs han till befälhavare för V. SS-Freiwilligen-Gebirgskorps, en Waffen-SS-kår, som sattes in mot Röda arméns Wisła-Oder-offensiv.
Jeckeln greps av sovjetiska trupper i närheten av Halbe den 28 april 1945. Under tiden i fångenskap blev han noggrant förhörd av sovjetiska militärer. I slutet av januari 1946 ställdes Jeckeln och sex andra militärer inför rätta inför en sovjetisk militärdomstol i Riga: generallöjtnant Wolfgang von Ditfurth (1879–1946), generallöjtnant Albrecht Digeon von Monteton (1887–1946), generalmajor Hans Küpper (1891–1946), generalmajor Bronislaw Pawel (1890–1946), generallöjtnant Siegfried Ruff (1895–1946) och generalmajor Friedrich Werther (1890–1946). Jeckeln erkände sitt ansvar för massmorden på judarna, men hävdade att han hade handlat på order från högre ort, bland andra Himmler. Samtliga åtalade dömdes till döden för krigsförbrytelser och brott mot mänskligheten. Jeckeln och de sex andra till döden dömda avrättades genom hängning i närheten av floden Daugava i centrala Riga.
Friedrich Jeckeln förekommer i Jonathan Littells historiska roman "De välvilliga".
Friedrich Jeckelns befordringshistorik
Friedrich Jeckelns utmärkelser

Falco kan syfta på: 


Basilica di San Paolo fuori le Mura (Sankt Paulus utanför murarna), är en fornkristen basilika i Rom som återuppbyggdes efter en eldsvåda 1823. Det är en av de fyra stora antika huvudbasilikorna ("basilicae maiores") i Rom (inklusive Peterskyrkan i Vatikanstaten). Basilikan är helgad åt Paulus.
San Paolo fuori le Mura grundades av den romerske kejsaren Konstantin den store och konsekrerades av påve Silvester I år 324. Enligt traditionen är kyrkan byggd på platsen där aposteln Paulus begravdes. Efter hans avrättning (vid Tre Fontane) och begravning, satte de som följt honom upp ett minnesmärke över graven kallat "cella memoriae".
År 386 påbörjade Theodosius arbetet med att bygga en mycket större och vackrare basilika men arbetet inklusive mosaiken blev inte klart förrän under påven Leo I:s ledarskap. Den kristne poeten Prudentius beskriver monumentets storslagenhet i några uttrycksfulla rader. Då basilikan även tillägnades helgonen Taurinus och Herculanus, martyrer i Ostia på 400-talet, kallades den "Basilica trium Dominorum".
Av den antika basilikan återstår endast delar av absiden med triumfbågen med mosaik; absidmosaiken och Arnolfo di Cambios ciborium över confessio är från 1200-talet. I den gamla basilikan hade varje påve varsitt porträtt placerat i en fris som sträckte sig över kolonnerna vilka åtskiljde mittskepp och sidoskepp.
År 937, då Sankt Odo av Cluny kom till Rom, överlämnade Alberico II klostret och basilikan till sin församling och Odo gav Balduine av Monte Cassino makten. Påven Gregorius VII var abbot vid klostret. Under hans tid beställde Pantaleone av Amalfi de stora bronsportarna till basilikan, vilka utfördes av konstnärer från Konstantinopel. Påve Martin V överlämnade skötseln av dem till munkarna av församlingen Monte Cassino. Klosterkyrkan blev då en helt vanlig kyrka. Abbotarnas makt sträckte sig över distrikten Civitella San Paolo, Leprignano och Nazzano, var och en utgörande en egen församling: församlingen "San Paolo" i Rom låg dock under kardinalens kontroll.
Klostret i komplexet uppfördes 1220–1241. Sakristian innehåller välgjorda statyer av påven Bonifatius IX. På påven Gregorius I:s tid fanns det två klosterkomplex nära basilikan: Sankt Aristus för män och Sankt Stefans för kvinnor. Tjänster i kyrkan genomfördes med hjälp av en särskild grupp av präster installerade av påven Simplicius. Under årens lopp började klosterkomplexen och prästerskapet förfalla. Påven Gregorius II återställde klosterkomplexet och gav munkarna förtroendet att sköta basilikan.
Påvarna fortsatte sedan under åren att visa generositet till klostret. Basilikan skadades under saracenska invasionen på 800-talet. Som en konsekvens av detta såg påven Johannes VIII till att bygga en mur runt klostret och allmogens bostäder, och grundade med detta staden Joannispolis, vilken man mindes ännu på 1200-talet.
År 1823 började en brand i basilikan på grund av ett misstag av en arbetare som reparerade blytaket. Basilikan brann ner till grunden. Som den enda av kyrkorna i Rom hade den bevarat sin primitiva karaktär i 1435 år. Hela världen bidrog därför med medel till kyrkans restaurering. Vicekungen i Egypten sände alabasterpelare och den ryske tsaren gav värdefull malakit och lapis lazuli till tabernaklet. Arbetet på huvudfasaden mot Tibern, färdigställdes på bekostnad av Italiens regering som förklarat kyrkan som ett nationellt monument. Insidan av väggarna i mittskeppet har scener från Sankt Paulus liv i två serier med mosaiker. Fönstren är i alabaster, inte i glas.
Åren 2002–2006 genomfördes en stor arkeologisk utgrävning i kyrkan under ledning av arkeologen Giorgio Filippi. Bland annat fann man under högaltaret en sarkofag som har varit arrangerad så att pilgrimer lätt har kunnat komma i närheten av den. Ett hål i sarkofagen har möjliggjort för pilgrimerna att beröra de inneslutna relikerna med tygklutar, som på så sätt blev till reliker av andra klassen. Sarkofagens placering och en inskription i dess närhet gör att arkeologerna anser sig ha funnit vad som vördades som aposteln Pauli grav. År 1823 års förödande eldsvåda och den därpå följande ombyggnationen medförde att gravens exakta läge inte längre var känt.
Den 18 november firas i Romersk-katolska kyrkan Petrus- och Paulusbasilikornas invigningsdag, det vill säga Peterskyrkan och San Paolo fuori le Mura.

En magnetron används för att vid hög effekt generera mikrovågor, för användning i till exempel radaranläggningar och mikrovågsugnar.
Om bättre frekvenskontroll önskas används en klystron eller ett vandringsvågrör.
Magnetronen är ett slags elektronrör med en het katod i ett cylindriskt centrum. Katoden ges en starkt negativ potential av en likspänningskälla. Runt katoden finns ett vakuumutrymme och utanför detta en anod med kaviteter. Ett statiskt magnetfält är riktat axiellt och Lorentzkraften leder till att elektroner som lämnar katoden tenderar att böjas av i spiralformade banor.
När elektronerna passerar förbi kaviteterna induceras elektriska strömmar runt kaviteterna och elektronerna förlorar rörelseenergi, snabba elektroner mer än långsamma, vilket leder till att elektronerna samlas i grupper (en form av hastighetsmodulation). Bildandet av grupper av elektroner ökar den variation av rymdladdning som kaviteterna känner och ökar därmed storleken av de inducerade strömmarna. 
Den växelström med tillhörande magnetfält, som induceras runt en kavitet, ger området en induktiv egenskap. Växelströmmen oscillerar mellan två med strömriktningen växlande poler, vilka ger en kapacitiv egenskap. Kavitetens resonansfrekvens (vilken också är de emitterade mikrovågornas frekvens) kan därför ges den analoga tolkningen som resonansen hos en parallellkrets för vilken gäller 
Uttag av energi görs med en antenn som är ansluten till en vågledare. Vågledaren leder mikrovågorna till förbrukningsstället, till exempel kokkammaren i en mikrovågsugn eller antennen i en radarutrustning.
Mikrovågsugnar arbetar normalt vid cirka 2,4 GHz vilket motsvarar en våglängd av cirka 12 cm medan frekvenserna hos radaranläggningar varierar över ett mycket stort område.
I en ordinär mikrovågsugn kan till exempel 1100 W generera omkring 700 W nyttig effekt, det vill säga verkningsgraden är cirka 65%. Om mer avancerad styrning används, exempelvis växlande frekvenser, blir verkningsgraderna 25-30%.

Terceira är en portugisisk ö som tillhör ögruppen Azorerna mitt i Atlanten. Den är en av fem öar i den centrala gruppen öar i Azorerna, tillsammans med São Jorge, Pico, Graciosa och Faial. På Faial finns 1500-talsstaden Angra do Heroísmo, som är Azorernas historiska huvudstad. 1980 drabbades ön av ett kraftigt jordskalv som skadade staden svårt och den togs efter detta upp på Unescos världsarvslista. Angra do Heroísmo är den äldsta staden i Azorerna, och den fanns redan år 1534.
Invånarantalet på ön Terceira var en gång uppe i 59 000, men är nu nere i 55 833. Folktätheten ligger på 140.73/km², utspritt på 396.75 km². Den högsta punkten över havet är berget Pico da Bagacina som är 1 022 meter högt, och består av en stratovulkan. Öns längd från öst till väst är 29 kilometer och dess bredd från norr till söder 18 kilometer, vilket motsvarar 90 kilometer i omkrets. Terceira består av två kommuner, Angra do Heroísmo och Praia da Vitória, vilket även är namnet på de två huvudhamnarna. I Lajes finns även en flygbas.
Möjligheterna att ta sig runt på de olika öarna varierar mycket. På välbefolkade öar som São Miguel och Terceira finns ett bra buss- och vägnät, medan hyrcykel kan vara ett bättre alternativ på de mindre öarna. Alla öar, förutom den bara 17 kvadratkilometer stora Corvo, har biluthyrning. Det lokala flygbolaget Sata-Air Acores flyger regelbundet mellan öarna. De fem centrala öarna har färjeförbindelse, under sommaren flera dagar i veckan. Avvikelser kan dock förekomma eftersom båttrafiken är väderberoende, se tidtabell. Alla öar förutom Corvo har busstrafik och taxibilar.
Bensinmackar finns i Praia da Vitória, Angra do Heroísmo, Lajes, Santa Barbara och strax norr om Biscoitos.
Tidtabell båtttrafik

Radar (akronym från engelskans "Radio Detection and Ranging") är utrustning och teknik för upptäckt och avståndsbestämning med radiovågor. 
Radar använder kortvågiga radiovågor, det vill säga elektromagnetisk strålning, för att identifiera avstånd, höjd och eventuellt färdriktning för olika föremål. En signal skickas ut, reflekteras mot föremålet och detekteras av avsändaren. Tekniken började användas under andra världskriget. Radar har idag en omfattande såväl civil som militär användning.
Den första radarliknande konstruktionen patenterades av den tyske ingenjören Christian Hülsmeyer redan 1904. Hans så kallade "Telemobiloskop" var främst avsett att undvika kollisioner mellan fartyg och annat i nedsatt sikt. Grunden till den moderna, och i dag mycket effektiva, radartekniken lades 1935, då den skotske fysikern Robert Watson-Watt konstruerade en anläggning där elektromagnetiska radiovågor reflekterades från fasta föremål och åstadkom ett eko som avbildades på en bildskärm. Militären drog nytta av upptäckten och bedrev i hemlighet utvecklingsarbete för att förbättra anordningens effektivitet. Man byggde skyndsamt upp en kedja av radarstationer längs den engelska sydkusten, "Chain Home Radar". De första primitiva radaranläggningarna arbetade med frekvenser inom kortvågsområdet på 20–30 megahertz.
De brittiska bombningarna av tyska mål visade sig snart ha en mycket låg träffsäkerhet – omkring tio procent. Planen behövde ett system som kunde hjälpa navigatören att finna målet med bättre säkerhet. Ursprungligen gjordes detta genom att leda planen med radiovågor som sändes från flera sändare, och där man letade efter den plats där radiosignalerna korsade varandra. Även den modellen hade alltför låg precision och man behövde en radaranläggning som var tillräckligt liten för att bäras av ett flygplan.
Problemet var främst att man inte kunde skapa kombinationen av hög frekvens och hög effekt, men detta löstes då man vid universitetet i Birmingham lyckades konstruera en magnetron med hålrumsresonatorer som skapar mikrovågor med en våglängd som är mindre än tio centimeter (mer än tre gigahertz); ju kortare våglängd desto högre precision uppnås. Magnetronen blev sedan huvudkomponenten i det som idag kallas radaranläggning.
Nazityskland hade också kommit en bit på väg med liknande system, kallat Peilfunk som betyder ungefär "pejlradio", men man låg efter britterna med tekniken. Telefunken var den ledande tillverkaren.
Till Sverige kom radarn under 1940-talet, men kallades här "ekoradio", vilket är ett bra ord för att beskriva funktionsprincipen. För att underlätta kommunikationen med andra länder övergick man snart till den internationellt vedertagna benämningen radar. Det var US Navy som myntade förkortningen radar 1940. I radarns "hemland" England användes "radiolocation" eller förkortningen RDF - "Range and Direction Finding". Tyskarna använde ordet "Funkmess" (radiomätning). I radarteknikens barndom förekom den svenska termen "ekoradio", men det fick aldrig brett genomslag. I Sverige började ordet radar brukas 1946.
Radar arbetar i regel inom frekvensintervallet mellan 1 och 40 GHz. Det vanligaste frekvensområdet för radar är det som brukar kallas X-bandet och ligger mellan 8 och 12 GHz vilket ger en våglängd på omkring 3 cm. Det är främst fartygsradar för navigering som ligger i det intervallet. Även S-band med 10 cm våglängd är vanlig till sjöss, och obligatorisk på större fartyg. Den är exempelvis speciellt bra på att visa råkar i is. Militär och civil spaningsradar för till exempel luftövervakning har ofta större våglängd. Det beror bland annat på att atmosfärsdämpningen ökar markant vid omkring 11 GHz vilket är olämpligt om man vill ha stora räckvidder.
Driver man upp frekvensen ännu högre kan man få reflexer från nederbörd och inversioner i atmosfären. Typisk frekvens för väderradar är 14 GHz. Man har även lyckats ta radarbilder av solen. Det stora avståndet innebär att man måste vänta drygt femton minuter på den reflekterade signalen (ekot).
Radar har numera fått ett mycket brett användningsområde utöver användning för övervakning av luftrummet och fartygstrafiken. Alla större fartyg har idag egen fartygsradar och detsamma gäller flygplan. Även inom meteorologin är bruket av väderradar ett mycket viktigt hjälpmedel.
Man arbetar för tillfället på NASA med att utveckla en radaranläggning som ska kunna upptäcka föremål utanför solsystemet. Detta är extrem långdistansradar, som kräver synnerligen kraftiga sändare och högkänsliga mottagare. Kostnaderna blir mycket stora och det rör sig bara om någon enstaka anläggning på hela jorden. Val av arbetsfrekvens blir en kontroversiell fråga med mycket s.k. lobbyarbete inom Internationella Teleunionen (ITU). Å ena sidan måste frekvensen vara tekniskt lämplig för ändamålet, och å andra sidan får andra radiotjänster inte störas.
Den andra ytterligheten föreligger vid kollisionsvarnare, som kan arbeta med kort räckvidd och måttligt känsliga mottagare. Bilindustrin har under flera år experimenterat med att bygga in radar i bilar för att öka säkerheten genom automatisk inbromsning i kösituationer. En variant är en anordning som varnar föraren för föremål som är i vägen vid backning av fordon. Där behövs bara få meters räckvidd. I kontrast med den galaktiska radarn blir det här fråga om massfabrikation med krav på låga priser på den färdiga produkten.
Även inom det aeronautiska området arbetar man med radar som ska förebygga kollision mellan luftfarkoster i närheten av varandra. Här rör det sig om räckviddkrav om ett fåtal km och en mellannivå på acceptabla kostnader.
Effekten "P" som återreflekteras till mottagarantennen ges av radarekvationen:
Här är
I normalfallet, när sändare och mottagare finns på samma plats, förenklas ekvationen eftersom "R" = "R" = "R" är ett och samma avstånd. Ekvationen blir:

Valmonarki eller valrike är en variant av styrelsesättet monarki, där monarken väljs direkt eller av någon sorts råd. Detta skiljer sig från arvmonarki, som i dagens Sverige. Till skillnad från presidenter, som brukar ha bestämda mandatperioder, valdes monarken oftast på livstid. I dagens Malaysia väljs dock monarken för en femårsperiod. Det var vanligt förekommande förr i tiden, till exempel i Sverige fram till 1544 och de tysk-romerska kejsarna.
Det finns många exempel på valmonarkier, de flesta är historiska. Shakespeares Hamlet är ofta iscensatta med antagandet att Danmark är eller var en valbar monarki (som tekniskt sett var sant i Danmark vid tidpunkten Hamlet skrevs). Ett liknande system kan läsas in i Macbeth att förklara varför huvudrollen besteg tronen.
Ett system med valrike existerade i anglosaxiska England (se Witenagemot), det visigotiska Spanien och i princip alla länder i det medeltida Norden och i furstendömet Transsylvanien. Det medeltida Frankrike var ett valrike vid tidpunkten för den första av Capetingerna, något som missbrukades och blev så att kungen valde sin son som efterträdare. Valet blev då snart en ren formalitet och försvann efter Filip II August av Frankrikes regeringstid.
Karolingiska ättens utslocknande i och med Ludvig barnet resulterade 911 i att Östfrankiska riket för första gången tvangs att välja en kung. Den utsedde efterträdaren fick regera på livstid som kejsare med titeln "konung av Rom". Ursprungligen anstod rätten att välja kung alla furstar, något som sedan minskades till 14 men genom Gyllene bullan minskades till sju. Dessa kallades kurfurstar. Efter avskaffandet av det påvliga anspråket på kejserlig kröning blev efter valet av kejsaren Maximilian I även den kejserliga titeln sedan 1438, med ett undantag (Karl av huset Wittelsbach), fram till slutet av riket alltid buren av en medlem av huset Habsburg. Det var alltså formellt ett valrike, i vilket kurfurstarna svartsjukt bevakade sin rätt till kejserliga val.
Kurfurstarna var ursprungligen ärkebiskopen av Köln, ärkebiskopen av Mainz, ärkebiskopen av Trier, Pfalzgreven av Rhen, hertigen av Sachsen, markgreven av Brandenburg och kungen av Böhmen.
Polen var ett av de europeiska riken som hade valmonarki längst, ända in på 1700-talet. Landet kallades ofta republik under denna tid, men det berodde inte på att statschefen valdes utan på att makten låg hos riksdagen. Riksdagen dominerades av adeln, som valde kung och där varje adelsman hade vetorätt.
I medeltida Serbien fanns en stark aristokratisk nivå där en kollektiv parlamentarism höll på att utvecklas, som valde fursten. Den valde var ofta medlem av en framstående ätt, ännu mer så efter ett erkännande i ett kungarike under 1077 och återställande efter förlusten 1217. Därefter stärktes monarkens auktoritet, men de valdes ända tills annekteringen av Osmanerna. Det var först under de despotiska åren (Српска деспотовина) monarkin de facto gick över till en ärftlig monarki.
I Sverige har man periodvis valt kung. I äldre Västgötalagen omnämns att "Svear äga konung att taga och så vräka". Konungen skulle sedan hyllas vid Mora stenar. Dagens konung har inte valts, men väl hans anfader, Jean Baptiste Bernadotte, som blev Karl XIV Johan. När Karl Johan valdes, var det dock självklart att han valdes för att bli ny arvkonung och det gjordes bara för att hans företrädare på tronen, Karl XIII, inte hade någon arvinge. Jämför med successionsordningen.
Alexander Hamilton hävdade i ett långt anförande inför konstitutionella konventet 1787 att presidenten borde väljas på livstid, så länge han inte åtalades eller blev svårt sjuk samt att han borde ges omfattande befogenheter. Hans förslag röstades rungande ned till förmån för en mandatperiod på fyra år, med möjlighet till omval. Detta förslag bidrog senare till James Madisons fientliga syn på Hamilton som en monarkistisk sympatisör. I hans senare försvar av konstitutionen i Federalist Papers, antyder han att livstids verkställande kan vara bättre, även om han berömmer systemet med fyra år.
Valmonarki är inget vanligt styrelsesätt i dag, och inget av nedanstående länder har ett statsskick som påminner särskilt mycket om exempelvis de medeltida nordiska valrikena. Det kan också diskuteras huruvida Andorra är en valmonarki, eftersom valet inte görs i landet självt, och det kan också diskuteras huruvida Vatikanstaten skall betraktas som monarki eller inte.

Axelband är de band som håller kvar plagg med fäste från axlarna. Riktigt smala axelband kallas inom damkonfektion "spaghetti straps".
Axelband omnämns främst i samband med damers klänningar, som dock även kan vara axelbandslösa. Linnen, toppar och bysthållare har också axelband, de senare vanligtvis ställbara. 
Även förkläden kan ha axelband. Förklädets bröstlapp kan ha axelband som går över axlarna, läggs i kors över ryggen och fäster till kjoldelen i ryggslutet (det så kallade Carl Larsson-förklädet är ett exempel).

En brunnsort är en plats med en hälsobrunn (en hälsokälla) där brunnsdrickning förekommer eller traditionellt har förekommit. Om det ges badbehandling kallas det istället kurort, badanstalt eller spa. Om det ges annan sjukvårdande behandling kallas det kuranstalt. De äldsta brunnsorterna är från 1600- och 1700-talet och förlagda till platser där hälsokällor med järnhaltigt vatten finns.

Rojalistiska föreningen (RojF) är en svensk riksomfattande, ideell och partipolitiskt obunden sammanslutning, vars målsättning är att vidmakthålla och stärka den konstitutionella monarkin i Sverige som en omistlig del i tradition och statsskick. 
Föreningen ger ut tidningen "Rojalisten". Den nuvarande ordföranden heter Patrik Åkesson.

Medevi brunn i Västra Ny socken, Motala kommun, Östergötland, är Sveriges äldsta brunnsort. Medevi brunn ligger cirka 15 kilometer norr om Motala.
Brunnsverksamheten grundades av Urban Hjärne och friherre Gustaf Soop 1678. Hjärne besökte platsen året innan och fann att källan innehöll hälsobringande vatten och var en riktig surbrunn (äldre benämning på hälsokälla med starkt kolsyrehaltigt vatten) av samma slag som andra berömda källor i utlandet. Soop var ägare till Medevi gård och därmed markägare. 
Soop hade besökt brunnar utomlands och var intresserad av att hitta en surbrunn. Han tog därför vattenprov och skickade två flaskor till Hiärne. Hiärne analyserade vattnet och det visade sig motsvara kraven på en surbrunn. Upptäckten väckte intresse inte bara hos Soop utan även hos det kungliga rådet greve Gustaf Oxenstierna. En delegation där Oxenstierna och Hiärne ingick anlände till Medevi och en vattenanalys gjordes den 25 juli 1678. Hiärne kunde sedan fastslå att
Änkedrottningen besökte Medevi i juli 1679, ytterligare besök finns dokumenterade 1687 och 1688.
Möjligen var källan redan före Hjärnes tid var källan känd för sitt undergörande vatten. Vadstena kloster blev 1383 ägare till källan. Påven Leo X lät flytta Katarina Ulfsdotters helgondag till 25 juni, vilket möjligen hade att göra med att man ville knyta henne till de källfester som dokumenterats på vid andra källor i Linköpings stift och möjligen kan ha förekommit även här. 
Medevi fick tidigt kunglig status, då änkedrottning Hedvig Eleonora av Holstein-Gottorp kurerade sig här redan 1679. En rad kungligheter har efter henne druckit av vattnet, däribland Karl XI, Gustav III, Karl XV och Carl XVI Gustaf. 
I Sverige fanns i mitten av 1700-talet ungefär 300 surbrunnar, de flesta dock ganska obetydliga.
Vid brunnsapoteket var Jöns Jakob Berzelius praktikant vid sekelskiftet 1800. I apoteksmuseet står dennes elektricitetsmaskin från 1799 bevarad.
Medevi brunn användes som flyktingläger för flyktingar från de baltiska staterna under andra världskriget.
Brunnsmiljön med dess många bevarade byggnader – bland annat Högbrunnen från år 1809 – hör idag till våra mest betydande medicinalhistoriska monument. Bland övriga byggnader kan nämnas Stora brunnssalongen, brunnskyrkan, badhuset och Medevi Lasarett. De flesta byggnaderna är byggnadsminnesförklarade.
Under sommarsäsongen ges dagliga konserter (utom måndagar) av Medevi Brunnsorkester som är en traditionell svensk mässingssextett. All musik framförs på originalinstrument som är från tiden kring förra sekelskiftet. Denna brunnsmusik kompletteras också med den så kallade "grötlunken", där alla är välkomna att deltaga att i lugn takt vandra efter den marscherande orkestern på Stora gången. "Grötlunken" har anor från 1870-talet och har fått sitt namn efter den gröt med katrinplommon som brunnsgästerna åt på kvällen. Efter måltiden ställde man upp sig på Stora gången för att "gå ner" gröten i magen till marschmusik. På den tiden gick man en längre sträcka på ett par kilometer och för att känna traditionens vingslag går "den långa" grötlunken av stapeln en gång varje sommar. För dem som vill komma i riktig stämning serveras kornmjölsgröt med katrinplommon som kvällsmål.
Medevi ägs av Medevi Brunn AB. Flera byggnader hyrs ut som sommarstugor, men åretruntboende finns även. Här finns hotell, vandrarhem, värdshus, schweizeri och en rad museer, däribland Apoteksmuseet och Lasarettsmuseet. Under sommarmånaderna juni och juli bedrivs konfirmationsläger på Medevi Brunn, då konfirmander från Stockholmsområdet kommer för att fördjupa sin gudstro. Medevi är även sista depån i cykelloppet Vätternrundan.
Hedvig Eleonora vandrar omkring i Ljungbyggningen på nätterna, och det går att höra hur drottningens ekipage med häst och vagn anländer till Stora gången. Vidare att dörrar till toalettrum låses och låses upp av sig själva, och att man kan känna kalla vindar i byggnaderna och höra frasande sidenklänningar. Ett annat spöke är mamsell Ulla. (Se nedan)
Mamsell Ulla kom till Medevi 1792 och tog anställning där. De manliga brunnsgästerna var förtjusta i henne och bjöd henne allt som oftast på kaffe och te. Hon hade sagt till ägaren Odencrantz och kamrer Svanhals att om hon dog så skulle hon begravas "såsom hon stod och befann sig", men det var något som den nya ägaren Virgin och kamreren herr Becklin inte kände till, då mamsell Ulla avled sommaren 1813. Kvinnorna som gjorde i ordning liket upptäckte att mamsell Ulla i själva verket var en man. Man ställdes inför problemet var liket skulle begravas. En brottsling fick inte begravas på Västra Ny kyrkogård, utan istället i den ovigda jorden utanför murarna, men detta rörde sig om en högadlig person. De män som flörtat med mamsell Ulla var förargade, men kompromissade att liket begravdes innanför kyrkogårdsmuren tillsammans med ett barn.

Blus (engelska "blouse", franska "blouson") är i modernt svenskt språkbruk ett damplagg för överkroppen. 
Ursprungligen syftade ordet blus på en lös, vid skjorta eller bussarong. Blusen var i egentlig mening draperad, medan skjortan var figurformad. Blusen var ursprungligen ett mansplagg, använt av sjömän och av arbetare, om än inte vanligt i Sverige. 
I svenskt språk introducerades ordet första gången i "Magasin för konst, nyheter och moder" 1822. Redan då hade de två betydelser: ett arbets- eller överdragsplagg, och en klänning som i stil imiterade detta. Blusen blev då också ett populärt barnplagg. Arbetsplagget verkar dock ha haft liten spridning i Sverige och omtalas i första hand som ett franskt plagg.
I samband med Julirevolutionen blev "blusmän" en beteckning för det franska arbetarpartiet. Konstnärer och studenters klädsel influerad av de franska arbetarnas kom nu också att kallas blus.
Ända sedan 1700-talet hade enklare överdragsskjortor för sjömän varit vanliga. De kallades tidigare bussarong, men från 1830-talet blev "sjömansblus" det vanligaste namnet. För enklare arbetsplagg var ännu på 1920-talet "blåblus" eller "arbetsblus" den vanligaste benämningen.
Sitt genombrott som modeplagg fick dock blusen genom Giuseppe Garibaldi. Garibaldi själv och de män som anslöt sig till honom var vanligen införa röda blusar, och runt 1860 blev "Garibaldiblusen" ett modeplagg bland damer.
Under 1850- och 1860-talet blev chemisetten, som på den tiden betecknade vad som idag kallas blus ett allt populärare damplagg. För de yrkesarbetande kvinnorna introducerades omkring 1890 damblusar, till en början kallade "rysk blus", enkla släta plagg med hög hals. Damblusarna uppfattades ursprungligen främst som praktiska arbetsplagg. Under början av 1900-talet vann de dock efterhand ett allt bredare insteg i damdräkten, och började beteckna ett allt bredare spektrum av klädespersedlar.

Oktoberfest (i lokalt talspråk även "Wiesn") är en traditionell tysk ölfestival, hållen i slutet av september och början av oktober varje år i München i Bayern. Oktoberfesten arrangerades första gången år 1810 och anses numera vara världens största folkfest.
Festligheterna pågår under sexton dagar före den första söndagen i oktober på Theresienwiese, som förr var en äng. År 2010 pågick oktoberfesten en dag längre än vanligt, nämligen till den 4 oktober. Detta har beslutats i samband med att festen firade 200-årsjubileum år 2010. Med anledning av festen bryggs ett särskilt oktoberfestöl. Ölet, som serveras i en typ av enliterskannor som kallas "Maß", är bärnstensfärgat, och smakrikt. Det får bara tillverkas av lokala bryggerier i München. Ölutskänkningen sker i särskilda tält som rymmer upp till tiotusen gäster och kan ta två månader att resa.
Under Oktoberfest bär kvinnor traditionellt Dirndl medan männen traditionellt bär Lederhosen, vilket fortfarande är vanligt förekommande.
Oktoberfestens ursprung är den bayerske prinsen Ludvigs (sedermera Ludvig I av Bayern) bröllop med prinsessan Therese av Sachsen-Hildburghausen, vilket ägde rum den 12 oktober 1810. Fem dagar senare, den 17 oktober, firades giftermålet med en stor offentlig hästkapplöpning på den plats som döpts till "Theresienwiese" efter den nya prinsessan (efter detta namn kallas festen i folkmun även "die Wiesn" eller – dock felaktigt – "Wies'n"). Kapplöpningen blev en återkommande tradition även om Napoleonkrigen innebar att den ställdes in 1813. Från 1819 övertog staden München formellt ansvaret för arrangemangen och beslöt att de skulle vara årligen återkommande. Med åren ändrades nöjesutbudet från de ursprungliga kapplöpningarna till mer nöjesfältsartade attraktioner som kägelbanor, klätterställningar och dansbanor. Även om Oktoberfesten numera främst förknippas med öl var det först 1880 som stadens myndigheter tillät ölutskänkning i anslutning till festen. Inom några få år hade uppresandet av tillfälliga ölhallar blivit en av festens största attraktioner.
Yttre omständigheter har tvingat München att ställa in Oktoberfesten vissa år, däribland 1854 (på grund av grasserande kolera), 1866 (preussisk-österrikiska kriget), 1870 (fransk-tyska kriget), 1873 (kolera igen), 1914–18 (första världskriget), 1923–24 (den kraftiga inflationen) och 1939–45 (andra världskriget). Åren närmast efter de båda världskrigen firades festen också endast i en mindre skala som så kallad "Herbstfest" (höstfest, höstfestival). Sedan 1950 har festen dock åter kunnat hållas utan avbrott.
Den 26 september 1980 exploderade en bomb vid huvudingången och dödade 13 personer. Därtill skadades över 200 varav 68 svårt.
Till Oktoberfest reser de sex Münchenbryggerierna Spaten-Franziskaner, Augustiner, Paulaner, Hacker-Pschorr, Hofbräu och Löwenbräu totalt 14 stora och 15 mindre festtält. Totalt på området finns det omkring 100 000 sittplatser. När det är mycket folk på området stängs tälten för besökare av säkerhetsskäl. Normalt sker detta på kvällstid men under helgen även dagtid. Löwenbräus tält är det största.
Under festen finns det på området ett särskilt sjukhus för att omhänderta skadade och berusade människor. Därtill finns en tysk och italiensk polisstation (eftersom det är så många italienare) samt en brandstation. Den kommunala trafiken är intensifierad för att klara belastningen genom att tunnelbanan kör varannan minut. På perrongen står säkerhetsvakter och ibland måste den mest utsatta stationen (Theresienwiese) stängas.
Den största Oktoberfest utanför Tyskland hålls i städerna Kitchener och Waterloo i Ontario i Kanada. Dessa två städer har en stor befolkning med tyskt ursprung och festen lockar dit runt en miljon besökare varje år.
Orter som anordnar Oktoberfest:
Centraleuropas enda kvarvarande loppcirkus uppträder sedan 1948 på Oktoberfest. I en episod av TV-serien Simpsons introduceras en fiktiv skotsk variant, som kallas "Scotchtoberfest".

Pico (portugisiska "Ilha do Pico", "bergstopp") är en ö i den portugisiska ögruppen Azorerna. Ön domineras av den stora vulkanen Montanha do Pico, som är 2 351 meter högt och det högsta berget i Portugal. Vulkanen hade sitt senaste utbrott 1720. Marken runt berget är helt täckt med stelnad lava och det finns inte så mycket plats att odla på.
Ön Pico är belägen 17,5 kilometer söder om São Jorge ("Ilha de São Jorge") och bara 7 kilometer öster om Faial ("Ilha do Faial"). Ön är 42 kilometer lång, har en maximal bredd på 15 kilometer och en yta på 447 kvadratkilometer, vilket gör ön till den näst största av de azoriska öarna. De viktigaste orterna är huvudorten Madalena, São Roque do Pico och Lajes do Pico. En landsväg går runt hela ön och förbi alla städerna.
Ön Picos vingårdslandskap har sedan 2004 funnits på Unescos världsarvslista.

Drapering, "drapera" (av senlat. "drappus"), teknik för hur man formar tyg om kroppen.
Ursprunget kommer från antiken, innan man sydde samman plagg utan i stället svepte och veckade tyg om sig. Som skräddarteknik kom utvecklingen på 1600-talet, då man lärde sig att fixera vecken med sömmar. Inom haute couture det mest exklusiva sättet att forma och skära till plagg.

Graciosa är en ö som tillhör den centrala ögruppen i Azorerna, tillsammans med Pico, Terceira, Faial och São Jorge.
Ön har oval form och en areal på 60,84 km². Ca 4 780 personer är bosatta på ön (2001). Den nordöstra delen av ön består av lågland som sedan gradvis reser sig upp mot vulkankäglan "Pico Timão", som är 398 meter hög. Huvudstad och enda stad på ön är Santa Cruz da Graciosa.
Ingen vet exakt när Graciosa upptäcktes, men det man vet är att den första kolonisatören hette "Vasco Sodré". Han slog sig ner på ön under 1470-talet tillsammans med sin familj på den plats som fick sina stadsrättigheter 1486, Santa Cruz. Vasco Sodré kom från Terceira och många av de efterföljande kolonisatörerna kom från samma ö. Det var också med Terceira man bedrev 1500-talets handel med jordbruksprodukter och vin.
Invånarna på Graciosa har kunnat leva ett relativt ostört liv, då det inte har inträffat några vulkanutbrott så länge som bosättare har funnits här. Dock har ett och annat jordskalv registrerats.
På 1600-talet fortsatte jordbruket, men fisket blev en stor del av inkomsterna. Under en period försökte man att föda upp rådjur och hjort, men den verkliga fullträffen var när man började producera cognac, vilket var en produkt som fick ett utbrett rykte.
På 1800-talet blev Graciosa känt för de geologiska och vulkanologiska forskningsarbeten som bedrevs här. Till de mer berömda forskargästerna hörde Prins Albert av Monaco som var en erkänd oceanograf och var en av de första att gå ner i Furna do Enxofre.

Flores ("Ilha das Flores") är en portugisisk ö som tillhör ögruppen Azorerna 1500 km väster om Portugal i Atlanten. Tillsammans med Corvo tillhör den västra gruppen i Azorerna. 
Flores är 143 km² stort och har ett invånarantal på 3995 personer. Öns form liknar Sardiniens, men Flores är bara 17 km lång och 12,5 km bred. Cirka 1 km väster om ön ligger den lilla klippön Monchiqueön som är världsdelen Europas västligaste plats.
Orter på Flores är Santa Cruz, Lajes, Fajãzinha och Fajã Grande.
Flores siktades första gången 1452 när dess upptäckare Diogo de Teive steg i land. Han döpte ön till "São Tomás", men namnet ändrades senare till "Santa Iria". Ännu senare fick ön det namnet Flores, som betyder "blommor" på portugisiska. Det finns ingen ö i Azorerna som är så blomsterrik, vilket beror på dess läge och dess nederbörd. De första kolonisatörerna tröttnade snart på det isolerade läget och flyttade till São Jorge, men på 1500-talet började man att odla upp områden runt Santa Cruz och Lajes. 
Under långa perioder fick öborna klara sig helt själva och det kunde ta år mellan besöken från främmande fartyg. Men så ökade trafiken och handeln tog fart, vilket även gjorde att besöken av pirater blev vanligare.
På 1800-talet kom amerikanska valfångstskepp ofta på besök i farvattnen, då de bunkrade förnödenheter. Det skapades en tradition på Flores och grannön Corvo som handlade om att alltid ha de främsta valfångarna. När dessa sjömän tjänade sina pengar ombord, gjorde deras skicklighet att de ofta blev kaptener på fartygen.
Flores har ett landskap som är utordentligt omväxlande och rikt. Vulkantoppar på drygt 900 meter på högplatån, lågland ner mot havet i ett böljande kullrikt landskap, med ett genombrott av en mängd vattendrag. Det finns markerat höglänta stränder, låglänta stränder, dalgångar och bergstoppar, men nästan överallt är det grönt, frodigt och färgmättat tack vare rik växtlighet och mängder av blommor. Hortensia växer naturligt här, men också många andra arter gör att ön ständigt blommar.

Osby kyrka är en kyrkobyggnad i Osby. Den är en av två kyrkor i Osby-Visseltofta församling i Lunds stift.
Kyrkan rymmer numera omkring 700 personer.
Kyrkan är uppförd i sten. Koret och absiden är från slutet av 1100- eller början av 1200-talet.
År 1701 tillbyggdes en korsarm i norr och 1769–1770 en i söder. År 1834 revs det gamla långhuset och ersattes med det nuvarande som blev betydligt större. Samtidigt tillkom det kvadratiska västtornet. Kyrkan rymde då mer än 1400 personer. Invigning skedde den 21 augusti 1840 av biskop Wilhelm Faxe.
Åren 1934–1935 restaurerades kyrkan under ledning av domkyrkoarkitekt Eiler Græbe, varvid korpartiet återställdes i sitt medeltida skick. Den 29 juni 1934 invigde biskop Edvard Magnus Rodhe kapellet. År 1938 försågs det med ett tegelstensaltare och ett triumfkrucifix, målat av konservator Osvald Owald. Detta "S:t Petri kapell" har ingångar på båda sidor om altaret. På den dåvarande kyrkoherden Gunnar Rosendal initiativ placerades altaret i S:t Petri kapell fristående från väggen så att prästen kunde stå vänd mot församlingen under mässan, "versus populum". Detta är det tidigaste exemplet i Sverige på denna altarplacering.
Kyrkan har tegeltak, förutom tornet och absiden som har kopparplåt. På läktaren finns ett mindre museum, där man bland annat förvarar dopfuntens baldakin, en klockarstol från början av 1700-talet och en mässhake från 1785.

En altarpredikstol är en predikstol som är infälld i väggen vid altaret eller där predikstolen sätts över altaret. Det förekommer också att man ovanför altarpredikstolen i sin tur placerar en piporgel, som till exempel i Røros kyrka i Norge. 

Crossdressing är att bära kläder eller föremål som inte förknippas med det egna könet. Crossdressing har varit ett verktyg för förklädnad, komfort och att upptäcka sig själv, både i moderna tider och genom historien. 
De flesta mänskliga samhällen har haft normer eller lagar för hur olika kön ska klä och bete sig, även om dessa regelverk har sett olika ut beroende på plats och epok. Som exempel bar män i Ludvig XIVs franska hov rosetter och högklackat, något som idag förknippas med kvinnor. Crossdressing innebär att bryta mot dessa normer och lagar. 
Att någon ägnar sig åt crossdressing betyder inte att de vill byta kön. 
En modern scenshow där crossdressing är huvudattraktionen kallas dragshow. 
Historiskt har crossdressing ofta varit en strategi att öka sin frihet. För kvinnor har det varit ett sätt att delta i det militära, utöva ett yrke, eller få tillgång till kunskap. 
Crossdressing har varit vanligt förekommande i teaterhistorien, till exempel då kvinnor varit förbjudna att stå på scenen under antiken och den elisabetanska epoken i Storbritannien. 

"Denna artikel berör huvudsakligen könsöverskridande transvestiter. För det separata begreppet fetischistiska transvestiter, se fetischism (sexologi)."
En transvestit är en person som mer eller mindre ofta använder ett annat köns könsuttryck, som kläder, röstläge, kroppsspråk och andra attribut. Jämför crossdressing, dragshow och transperson. "Transvestism" är själva agerandet att just använda ett annat köns könsuttryck.
Vilket kön som prefereras sexuellt påverkas inte av att personen är transvestit, transvestiter kan vara heterosexuella, homosexuella eller bisexuella, som den övriga befolkningen. Både hos transvestiter och övriga befolkningen förekommer också att personen är helt ointresserad av sexuellt umgänge, är asexuell.
Det finns både manliga och kvinnliga transvestiter. Det är vanligare man-till-kvinna-transvestiter än kvinna-till-man-transvestiter, men det saknas forskning på området, och mörkertalen är okända. Kvinna-till-man transvestiter kallar sig inte heller alltid transvestiter, utan säger sig istället kanske vara boychicks, transkillar, transgender etc.
Hur ofta och i vilka sammanhang en transvestit klär om skiftar mycket, ofta beroende på social situation och personlighet. Vissa klär bara om hemma, i hemlighet, medan andra går klädda i det motsatta könets kläder flera gånger i veckan. Om en transvestit själv uppfattar sig som det kön denna är klädd som skiftar också. Vissa transvestiter uppfattar sig tydligt som sitt biologiska kön även som omklädda, men anser sig leva ut en kvinnlig/manlig sida av denna identitet. Andra uppfattar att de byter könsidentitet tillsammans med kläder, ytterligare andra anser sig ha en dubbel könsidentitet oavsett hur de är klädda. 
Internationella undersökningar gör gällande att 2-20% av den manliga delen av befolkningen är transvestiter, beroende på mätmetod och hur man definierar "transvestit".
Man skiljer på personer med könsöverskridande transvestism, det vill säga de transvestiter som ger uttryck för en annorlunda könsidentitet, och fetischistisk transvestism, där personen blir sexuellt upphetsad av det andra könets kläder. I de senare fallen är behovet ett sexuellt behov som inte behöver vara kopplat till könsidentitet eller sexuell läggning i övrigt.
Det har aldrig varit olagligt att klä sig i det andra könets kläder i Sverige, inte heller är det olagligt att använda ett annat namn än det juridiska förnamnet, så länge det inte görs i samband med en juridisk handling. Transvestiter är inte förhindrade att adoptera eller gifta sig. Transvestiter saknade förut diskrimineringsskydd, men i den nya diskrimineringslagen (Diskrimineringslagen 2008:528) som trädde i kraft första januari 2009, skyddas gruppen på liknande sätt som andra grupper, via diskrimineringsgrunden könsöverskridande identitet eller uttryck.
Den tidigare tolkningen av namnlagen innebar att enbart transsexuella, efter särskild ansökan, fick byta till ett könskonträrt förnamn. Sedan en prejudicerande dom i regeringsrätten år 2009 kan även transvestiter, och andra, anta könskonträra förnamn i Sverige. Transvestiter är, liksom andra transpersoner, inte som grupp skyddade mot hets och är bara omnämnda i förarbetena, men inte i lagtexten som skyddad grupp i den straffskärpningsregel som kan ge strängare straff vid hatbrott.
Den tyske sexologen Magnus Hirschfeld myntade termen transvestit (från latinets "trans" ’över’, ’till andra sidan’ och "vestis" ’klädsel) 1910 och avsåg då personer som fann sexuell tillfredsställelse genom att klä sig i det motsatta könets kläder. Den grupp Hirschfeld studerande bestod av både män och kvinnor som, i förhållande till sina biologiska kön, var antingen homosexuella, heterosexuella eller bisexuella. 
Hirschfeld var själv inte helt nöjd med termen. Han ansåg att klädedräkten bara var en utåtriktad handling vald för att symbolisera varierande interpersonella psykologiska tillstånd. Varken då eller idag är könskonträra förnamn tillåtet i Tyskland, men Hirschfeld lyckades ändå hjälpa en del av sina klienter att byta förnamn. Han genomförde också de första rapporterade könskorrigerande operationerna i Europa. Flera av Hirschfeldts klienter kan alltså antas ha varit, med dagens terminologi, snarare könsöverskridande än fetischistiska transvestiter. En del av dem skulle också förmodligen idag ha kallats transsexuella eller åtminstone ha definierat sig som något annat än transvestiter.
Hirschfeld noterade också att sexuell upphetsning ofta, men inte alltid associerades med transvestism. Han särskiljde också tydligt transvestism som ett uttryck för en persons könsöverskridande känslor och en persons fetischistiska, sexuella känslor. 
Nazisternas maktövertagande och andra världskriget innebar slutet för Hirschfelds arbete, och för den mesta forskningen i Europa om mänsklig sexualitet. I både Europa och USA sågs transvestism, både hos män och kvinnor, fram till 1960 som ett uttryck för homosexualitet eller undertryckta homosexuella impulser.
Den moderna gayrörelsens framväxande efter Stonewallupproret försvagade kopplingarna mellan transvestism och homosexualitet, i takt med att allt fler homosexuella män och kvinnor blev synliga och uppenbarligen till mycket stor del inte hade några transvestitiska drag. Den koppling som kvarstod blev den delen som idag kallas dragshow, som fortfarande är starkt kopplad till gaysamhället.
Det ledde till att transvestism huvudsakligen började förstås som enbart fetischistisk transvestism. Men, i de flesta västerländska länder blev det allt svårare för kvinnor att agera transvestitiskt på det sättet, eftersom allt fler manliga klädesplagg och accessoarer blev fullt socialt accepterade för dem att bära. Den distinkta kvinnliga transkulturen som representeras av butchar i den lesbiska kulturen blev också politiskt inkorrekt och blev därför än ovanligare eller dold. Detta ledde till att termen transvestit började förstås som omfattande enbart man-till-kvinna-transvestiter, det verkade inte finnas något behov av ett ord för kvinna-till-man-transvestiter.
Idag innebär ordet transvestit en person som klär om för att uttrycka en könsöverskridande del av sin personlighet. Transvestism handlar inte om sexualitet eller att tända på att ikläda sig ett annat könsuttryck. 
I andra än västerländska kulturer är det vanligt att man inte skiljer på termer som transsexuell, transvestit, transgenderist och liknande, utan använder en övergripande term som då omfattar hela spektrumet av transpersoner. Den termen omfattar då vanligen enbart man-till-kvinna-transpersoner, som hijras (Indien), kathoey's (Thailand), travestis (Brasilien, Argentina, Mexiko) och trannies (slang för man-till-kvinna-transpersoner i många engelskspråkiga länder).
Intresseföreningar för transvestiter i Sverige 
Sociala sammanslutningar
Organisationers information
Övrigt

Deformation är inom materialvetenskap en förändring av form eller storlek hos ett objekt till följd av pålagda laster. Dessa laster kan vara, men är ej begränsade till, inverkan av en kraft, en temperaturförändring eller en kombination av dessa två. Om deformation kvarstår efter avlastning talar man om plastisk deformation, i annat fall talar man om elastisk deformation.
Inom kontinuummekanik definieras deformation som en kropps transformation från "referenskonfiguration" till "nuvarande konfiguration". En konfiguration är den matematiska mängd som beskriver positionen för alla partiklar i kroppen. Här tillämpas Cauchy-Greens deformationstensor för att enklare kunna hantera informationen analytiskt och exempelvis härleda kroppens töjning. Liksom inom materialvetenskap kan deformation vara orsakad av yttre strukturlaster, volymskrafter, temperaturförändringar, kemiska reaktioner etc. Det kan vara en god approximation att bortse från deformationer då det kan ha underordnad betydelse i jämförelse med kroppens translation och då talar man om stelkroppsmekanik. 
Deformation av en kropp är rörelse av interna partiklar vilket ger upphov till interna krafter då partiklarna i rörelse påverkar partiklarna i direkt omnejd. När dessa interna krafter agerar på en ytarea ger de upphov till inre spänningar mellan tvärsnitt i materialet. Hur ett konstruktionsmaterial deformeras till följd av yttre belastningar som ger upphov till inre spänningar är av stort intresse inom konstruktion och design. Bland annat detta har motiverat utformning av experimentell bestämning av egenskaper genom mekanisk provning och karaktärisering av material medelst exempelvis dragprov och sveptunnelmikroskop. 
Det har utvecklats ett antal analytiskt förenklande materialmodeller för att beskriva exempelvis isotropa, transversellt isotropa, ortotropa och anisotropa material. En inom hållfasthetslära och byggteknik vanligt förekommande modell är elastisk-idealplastisk deformation där töjning är proportionell mot spänning upp till en sträckgräns enligt Hookes lag, varefter deformationen blir oändlig. Med andra ord ämnar den att simulera dragprovkurvans elastiska område men om den plastiska gränsen uppnås havererar konstruktionen. 

Carat eller metrisk karat, "c", är en massenhet för diamanter och andra ädelstenar. En carat/metrisk karat motsvarar 200 milligram (0,2 gram). 1 carat kan delas i 100 point. 1 point är alltså = 2 mg.
På svenska används den internationella stavningen "carat" (förkortas ct) för ädelstenar och äkta pärlor, medan stavningen "karat" (förkortat k) förbehålles renhetsmåttet (halten) karat,/  av ren metall av slagen guld, platina och palladium (ädelmetaller).
Förväxla ej med silvers lödighet, som mäts i sextondelar. Samma lödighetsmått används i viss utsträckning även för konstföremål av tenn.
Etymologiskt kommer ordet från grekiskans κερατιον (via arabiskans "qirat") vilket bokstavligen betyder "litet horn", men också var en benämning på Johannesbrödsträdets frukter. Kärnorna från dessa användes förr som viktenheter vid handel  och har en ungefärlig vikt på 0,2 gram. Ordet karat har samma ursprung som carat.
Den nuvarande (metriska) definitionen 200 mg infördes 1 april 1914 och har blivit standard i de flesta europeiska länder och USA.
När det gäller Sverige beslöt Riksdagen redan 1910 efter propsition av Regeringen, att metrisk carat skulle ersätta den gamla svenska caraten för såväl ädelstenar som för äkta pärlor.
Tidigare användes begreppet med varierande betydelse.
För pärlor och diamanter indelas 1 carat i 4 "pearl grains" eller "metric grains", varigenom 1 "pearl grain" (eller "metric grain") är lika med 50 mg. Annars är 1 grain lika med 64,799 mg, och 1 pund indelas i 7 000 grain.

Olaga hot är ett brott i svensk rätt enligt 4 kap 5 § Brottsbalken:
Det krävs, enligt lagens ordalydelse, inte att den hotade faktiskt känner fruktan. Det räcker att hotet är av sådan art att man normalt skulle känna fruktan.
Den hotande kan dömas för olaga hot till böter eller fängelse i högst ett år.
Är brottet grovt kan förövaren dömas till fängelse i lägst nio månader och högst fyra år.

Sankta Maria kyrka är en kyrkobyggnad i Ystad och församlingskyrka i Ystads församling.
Kyrkan började byggas runt år 1200. Från början var det förmodligen en romansk basilika med plant tak men omkring 1275 fick mittskeppet spetsbågsvalv varav ett ännu finns kvar. På 1300-talet tillkom Heligkorskapellet i söder, som ursprungligen var sakristia och dopkapell. Det nuvarande koret byggdes på 1400-talet och sidoskeppen förlängdes samtidigt för att bilda koromgången.
Vid en storm 1647 störtade tornet och förstörde kyrkans västra del. Redan 1650 hade ett nytt tvärskepp färdigställts i renässansstil, men det nya tornet blev färdigt först i slutet av 1600-talet. Under ledning av CG Brunius gjordes omfattande förändringar på 1830-talet. Utvändigt fick kyrkan strävpelare och större fönster. Heligkorskapellet och det södra vapenhuset revs på 1840-talet. År 1886 utfördes en omfattande förändring av kyrkans interiör under ledning av stadsarkitekten Peter Boisen. Kyrkan fick nytt golv i cement och de gamla kyrkbänkarna togs bort, tillsammans med mycket av kyrkans utsmyckning.
1923–1924 gjordes ett stort arbete för att återställa kyrkan. Gravstenar och epitafier flyttades tillbaka till sina ursprungliga platser. Även kyrkbänkarna kunde delvis återställas.
Predikstolen är ett av Skånes förnämsta barockarbeten. Den tillkom 1626–1631 och är utförd i kalksten med baldakin i trä. I koromgången finns en målning som skildrar den heliga Dorotea. Altaruppsatsen i barockstil utfördes 1718–1731 av Johan Jerling. Den innehåller två tavlor av Carl Mört, vilka föreställer Jesu dop och den första nattvarden.
I det nuvarande dopkapellet finns det medeltida altarskåpet, tillverkat i målad och förgylld ek på 1400-talet i Tyskland. Där finns även en ljuskrona i gotisk stil från 1300-talet, samt dopfunten i brons, tillverkad i Lübeck 1611.
Varje natt har tornväktaren uppsikt över staden från kyrkans torn. Traditionen startade vid mitten av 1700-talet och är fortfarande levande.
Ystad är den sista ort i Sverige som har bevarat traditionen med tornväktare. Det har alltid varit samma släkt som har tjänstgjort som tornväktare i Ystad. Borgs far Helmer borg var lurblåsare i 30 år, då hans son senare tog över som 15-åring. Tutningarna sker en gång kvart över, två gånger när klockan är halv, tre gånger kvart i och fyra gånger varje heltimme. Tutningarna sker i varje väderstreck . Under sommaren blåser de varje kvart mellan 21:15 och 03:00 och under vinterhalvåret mellan 21:15 och 01:00.
Uppdraget som lurblåsaren har är att han ska vaka över staden och meddela medborgarna om någon fara uppstod/uppstår. Förr i tiden när det brann i byn ringde tornväktaren med en klocka utanför fönstret. Om man inte hörde lurblåsaren betydde det oro i byn. Idag har brandmyndigheten ansvar för den delen och lurblåsarens uppdrag är att föra traditionen vidare.
Sedan länge har det funnits nattvakter som vaktar på Ystads gator. Mellan tornväktare och nattvakt fanns det förr i tiden ett visst samarbete. Nattväktarens uppgift var att gå runt på Ystads gator och ropa ut klockslag och vindriktning samtidigt som de höll uppsikt över byn.
En liknande funktion finns fortfarande kvar i Kraków. Där spelar en väktare vid vissa klockslag en melodi på trumpet från Mariakyrkans torn.

Friedrich August von Hayek [ha'jεk], född 8 maj 1899 i Wien, död 23 mars 1992 i Freiburg im Breisgau, Baden-Württemberg, var en österrikisk- brittisk nationalekonom och politisk filosof. Hayek förespråkade klassisk liberalism och var motståndare till socialism och kollektivism. Han erhöll Sveriges Riksbanks pris i ekonomisk vetenskap till Alfred Nobels minne år 1974 tillsammans med Gunnar Myrdal med följande motivering av Nobelkommittén: "för deras pionjärarbete inom penning- och konjunkturteori samt för studier av sambandet mellan ekonomiska, sociala och institutionella fenomen". Hayek kritiserade John Maynard Keynes förespråkande av statligt inflytande över marknadsekonomin och var en central gestalt inom den österrikiska skolan.
Åren 1927-31 var Hayek chef för konjunkturinstitutet i Wien, 1931-50 professor i nationalekonomi vid London School of Economics och 1950-62 vid University of Chicago, senare vid Freiburgs universitet och Salzburgs universitet.
Hayek föddes i Wien i en aristokratisk familj med flera framstående intellektuella personer inom ämnen som statistik och biologi. Hans morfar var den välkände Franz von Juraschek. Hans far publicerade ett omfattande botaniskt arbete när han arbetade som läkare i regeringens sociala välfärdssystem. På moderns sida var han syssling till filosofen Ludwig Wittgenstein. När första världskriget utbröt 1914 ljög Hayek om sin ålder och lät inskriva sig i den österrikisk-ungerska armén. Han undgick allvarliga skador och fick medalj för sin insats. Efter kriget inriktade Hayek sig på en akademisk karriär. Han avlade två doktorsexamina, i juridik 1921 och statsvetenskap 1923, vid Wiens universitet. Han studerade även psykologi och nationalekonomi. Från att ha varit sympatiskt inställd till socialism förändrades hans politiska synsätt. I artikeln "The Use of Knowledge in Society" från 1945 argumenterade Hayek för prismekanismens förmåga att synkronisera lokal kunskap och på så sätt låta samhällets individer uppnå olika och komplicerade mål genom spontan ordning. Han påverkades av Ludwig von Mises privata seminarier, där även Fritz Machlup deltog. Hayek studerade under professor Friedrich von Wieser.

Sankt Petri kyrka eller Klosterkyrkan är en kyrkobyggnad i den nordöstra delen av stadskärnan i Ystad. Den tillhör Ystads församling i Lunds stift. Utanför klostret finns en rosenträdgård och en örtagård. År 2002 anlades rosengården i hjärtat av klostergården formgiven av konstnären Maria Björklund. Hon valde S:ta Katarinas hjul som utgångspunkt eftersom S:ta Katarina var ett av gråbrödernas viktigaste helgon. 
Kyrkan påbörjades 1267 och utgör en del av det gamla gråbrödraklostret i Ystad. Kyrkan var den södra längan i den kringbyggda klostergården. Det är en för gråbröderna typisk hallkyrka i tegel. Kyrkan var på medeltiden knuten till helgonen Sankt Nicolaus och Sankta Katarina. På 1300-talet tillkom ett tresidigt ljust kor och kyrkan byggdes ut åt söder. I slutet av 1400-talet uppfördes den pampiga västgaveln och klocktornet.
Vid reformationen kastades munkarna ut 1532. Klostret blev sjukhus, bränneri och magasin medan kyrkan blev vanlig församlingskyrka. År 1600 revs klostrets norra och västra längor och nu finns endast ruiner av dessa kvar. 1908-1912 restaurerades det som återstod av klosterbyggnaderna. Idag används den östra längan av Ystads stadsmuseum. 1967 övertog kommunen klosterkyrkan och lät genomföra en renovering. I dag används kyrkan både för gudstjänster och till museiverksamhet.
Flertalet gamla inventarier finns numera i Lund. Kvar finns dopfunt från 1300-talet och ett 80-tal gravstenar från 1300- till 1700-talet.

Osquar och Osqulda är en studentikos benämning på teknologer som studerar vid Kungliga Tekniska högskolan i Stockholm. Namnet "Osquar", kommer från kung Oscar II, som var behjälplig vid grundandet av Tekniska Högskolans Studentkår. Den kvinnliga motsvarigheten "Osqulda" bildades på 1940-talet. Osquar och Osqulda tillsammans benämns "Osquarulda".
Namnet Osquar förekommer i många föreningsnamn (till exempel KTH Osquars) och dryckesvisor. En gågata på KTH campus Valhallavägen har namnet "Osquars Backe". En väg på KTH:s område bär namnet "Osquldas väg". Osqvik är THS sportstuga på Värmdö.
Osquars kvinnliga respektive brukar, i den mån hon inte är en Osqulda, benämnas Ada. Osquldas manlige respektive benämns om inte Osquar så Konrad, fast detta namn används ytterst sällan.
Osquar besjungs i visan "Gud skydde dig, Osquar" (som är Kongl. Teknologkörens institutionssång) och "Visa vid torsdagskväll".

Äventyrsspel är en övergripande genre inom dator- och TV-spel som kännetecknas av ett starkt historieberättande inslag.
Textäventyrsspelen är en av de äldsta datorspelsgenrerna. Spelaren ges en beskrivning av sin omgivning och får sedan via textkommandon navigera i och interagera med omvärlden. När hemdatorerna blev kraftfullare började vissa textäventyr låta bilder illustrera beskrivningarna men tyngdpunkten låg fortfarande hela tiden på texten. Genren började med att Will Crowther skrev Colossal Cave Adventure 1976. Det mest kända spelet bland de tidiga äventyrsspelen är Zork som stod klart i sin första version 1977, utgivet av företaget Infocom som dominerade genren fram till dess kommersiella död i slutet av 1980-talet. Det första spelet på svenska, som i sin första version stod klart 1978, var Stugan. Stugan släpptes senare i en MS-DOS-version av SPCS, och torde ha varit det mest spridda PC-spelet i Sverige under 1980-talet. 
Textäventyrsspelens styrka var dess förmåga att berätta en historia, något som de samtida grafiska spelen inte lyckades med i någon större utsträckning. Betoningen på berättelsen gav spelarna stor möjlighet att leva sig in i spelens handling, ungefär på samma sätt som i rollspel. Vartefter datorgrafiken blev bättre fick textäventyren dock allt svårare att hävda sig på marknaden, och när Infocoms ägare Activision lade ner företaget 1989 var den kommersiella potentialen redan borta. 
Hobbyister fortsatte dock att både skriva och spela textäventyr även efter detta, först i det tysta men snart nog började man samlas kring vissa diskussionsgrupper och webbplatser på nätet, däribland "rec.arts.int-fiction" för de som skriver och "rec.games.int-fiction" för de som spelar textäventyr. Under 1990-talet dök det upp ett antal utvecklingssystem för att skriva textäventyr. De bästa överlevde och förfinades hela tiden, och idag märks framför allt fem system: Inform, TADS, Hugo, Alan och Adrift. Alla dessa är gratis, förutom Adrift. Alan och Adrift inriktar sig på att vara särskilt lätta att lära sig, men komplexa saker kan istället vara svåra eller omöjliga att implementera i dem. Inform är det enda av de stora systemen som har fullt stöd för att skriva spel på svenska.
De program som behövs för att spela textäventyr är idag genomgående gratis, och de allra flesta spel som släpps är också gratis. Mycket tack vare de årliga tävlingarna Interactive Fiction Competition (sedan 1995) och XYZZY Awards (sedan 1996) har en mängd nya spel producerats av enskilda personer. En annan faktor är det intresse för hyperromaner som uppstått och till och med letat sig in i den akademiska världen. Numera används oftast termen "interactive fiction" (ofta förkortat "IF"), interaktiv fiction, vilket visar att historieberättandet är än mer viktigt idag. Spel med låg eller nästan obefintlig svårighetsgrad är inte ovanligt. Ett av de mest uppmärksammade spelen inom den återuppstådda genren är Photopia från 1998 av Adam Cadre. Det finns sedan 2005 en engelskspråkig wikiwebbplats, "Interactive Fiction Wiki", som uteslutande handlar om textäventyr.
En till textäventyr närbesläktad datorspelsgenre är "Multi User Dungeon" eller MUD. MUD kan kortfattat beskrivas som ett textäventyr i nätverksmiljö. MUD stöder flera spelare samtidigt vilka kan interagera med varandra. Ofta finns det element från datorrollspel med strider och karaktärsutveckling. Dock medför fleranvändarmöjligheten att äventyren kan bli cykliska, det vill säga det är möjligt att genomföra vissa äventyr repetitivt.
Experimenten med att kombinera textäventyren med grafik i början av 1980-talet ledde till Roberta Williams, som grundat företaget Sierra Entertainment tillsammans med sin make Ken Williams, förnyelse av äventyrsspelsgenren 1984 med spelet King's Quest. Till skillnad från de rena textäventyren var i King's Quest förutom berättelsen även grafiken en viktig del av spelupplevelsen och protagonistens rörelser styrdes med hjälp av piltangenterna istället för med textkommandon. Grafiken var i tredjepersonsperspektiv. Fortfarande användes textkommandon för handlingar men grunden för en helt ny äventyrsgenre, det grafiska äventyret, var ändå lagd. King's Quest blev en succé som fick flera uppföljare (1998 släpptes det åttonde spelet) och det expanderande Sierra påbörjade även flera andra serier som till exempel Space Quest (sex spel 1986–1995), Police Quest (fyra spel 1987-1993), Leisure Suit Larry (sju spel 1987–2004) och Quest for Glory (fem spel 1989–1998).
Nästa steg var introducerandet av datormusen och avskaffandet av textkommandon. Innovatören hette Ron Gilbert, spelet Maniac Mansion, tekniken "Script Creation Utility for Maniac Mansion" (SCUMM) och året var 1987. All navigering skedde genom att peka och klicka med musen på den plats man ville till och interaktionen med föremål och personer skedde genom att dessutom peka och klicka på ett av femton kommandon i nedre delen av bilden. Spelets smidighet kombinerat med dess komiska kvalitéer inspirerade hela äventyrsgenren, och i tio år framåt var peka-och-klicka-äventyret en av de populäraste genrerna i datorspelsbranschen. Lucasfilm Games (från och med 1991 LucasArts) som Gilbert arbetade för producerade under dessa år tolv peka-och-klicka-äventyr och satte om och om igen standarden för hur ett sådant skulle vara utformat. Den kanske mest uppskattade spelserien i genren, Monkey Island, var även den signerad Ron Gilbert. Antalet kommandon (eller "verb") krympte och försvann sedan helt. Peka-och-klicka-genren började tappa i marknad i slutet av 1990-talet när 3D-grafiken tog över på allvar. LucasArts bidrog själva till detta genom spelet Grim Fandango, där den polygonuppbyggda protagonisten styrdes med piltangenterna eller med en styrspak/handkontroll istället för genom att peka och klicka med datormusen.
Innan CD slog igenom på allvar kring 1993 levererades spelen på disketter men det ringa utrymmet på dessa gjorde att de grafikextensiva äventyrsspelen kunde ta upp mer än 10 disketter. Av praktiska skäl höll därför tillverkarna tillbaka och man nådde en platå. En enkel CD-ROM:s ursprungliga 550 MB däremot både räckte och blev över, vilket gjorde att tillverkarna började lägga till bättre musik och tal på både gamla och nya äventyrsspel. 
Den verkliga kapaciteten för CD-ROM-äventyr visade sig med spelet Myst från 1993. Styrningen var i praktiken fortfarande pekande och klickande med musen men nu användes klickningarna för att gå och svänga i en pseudo-3D-miljö bestående av förrenderade bilder av en stor polygonuppbyggd värld. Antalet föremål att plocka upp var minimalt, istället löstes problemen oftast genom fasta pussel som till exempel system av spakar. Vad gäller att visa CD-ROM:ens möjligheter var Myst en riktigt bra produkt i en uppsjö av undermåliga. Myst har idag sålt i 12 miljoner exemplar. I kölvattnet av Myst släpptes mängder av likartade spel av vilka få dock höll samma kvalitet. Vanligt var en konstlad renhet i spelvärldarna (alla ytor glänste av raytracing) och att det fanns få så kallade "non-player characters", NPC:er, att interagera med.
Utvecklingen av genren följde den tekniska utvecklingen och grafiken förbättrades. bytte ut stillbilderna mot panoraman vilket förstärkte illusionen av att man fritt gick omkring i ett fotorealistiskt 3D-landskap, och spel som Journeyman Project 3. Legacy of Time och följde efter. Ett par spel har tagit steget fullt ut till 3D (ett av dem realMyst, en ny version av Mystseriens första spel).
Allt eftersom TV- och datorspelen blev mer avancerade på 1980-talet började mer actionbetonade genrer inkorporera äventyrselement.

Pågatågen är lokaltåg inom Region Skåne (Skånetrafiken). Trafiken drivs av Arriva, som även är ansvarigt för servicen ombord. Huvudman är Skånetrafiken. Orter som trafikeras är bland annat Malmö, Lund, Landskrona, Helsingborg, Ystad, Ängelholm, Kristianstad, Simrishamn, Eslöv och Höör. Från 2013 har man börjat bedriva pågatågstrafik även utanför Skåne, till Markaryd i Kronobergs län och Karlshamn i Blekinge län samt sedan invigningen av Hallandsåstunneln 2015 också till Laholm och Halmstad i Hallands län.
Pågatågen är ett mellanting mellan lokaltåg och regionaltåg som kompletteras av Öresundstågen som är mellanting mellan regionaltåg och fjärrtåg. Tågen består av lilafärgade elmotorvagnar av modellen X61 och är uppkallade efter någon verklig eller påhittad skånsk "påg" eller "tös". Det finns turer som kallas Pågatåg Express och som har ett fåtal stopp.
Begreppet "pendeltåg" används inte om något tåg i Öresundsregionen, varken i Skåne eller på Själland (där Öresundstågen trafikerar sträckan Kastrups flygplats-Köpenhamn-Helsingör och kompletterar S-tågens pendeltrafik i huvudstadsregionen).
Skånetrafikens biljetter och priser gäller för Pågatågen inom Skåne län medan i Blekinge län gäller Blekingetrafikens biljetter och priser.
Sydtaxan är ett samarbete mellan länstrafiksbolagen inom Södra Sverige dvs Blekinge län, Hallands län, Jönköpings län, Kronobergs län, Kalmar län och Skåne län samt även med Göteborgs stad. Reskassan på de resekort/periodkort som säljs av Skånetrafiken, Blekingetrafiken, Länstrafiken Kronoberg, Jönköpings länstrafik, Kalmar länstrafik och Hallandstrafiken kan därmed användas inom hela Pågatågets linjenät, såväl som på Krösatågen och Öresundstågen. Varje län med sitt eget länstrafiksbolag beslutar dock fortfarande prisättningen inom länet, vilket gör att prisskillnader kan uppstå beroende på vilket län man reser i inom Sydtaxan. Det gäller både för enstaka resor och för periodkort.
För tågresor med Øresundstågen till Köpenhamn och Helsingör i Danmark gäller Sydtaxans biljetter genom ett samarbete med DSB. Skånetrafiken är medlem är i Resplus, vilket gör att bland annat SJ och Snälltåget kan sälja biljetter som innehåller såväl Skånetrafiken som annan operatör.
Dåvarande Länstrafiken Malmöhus blev huvudman för den lokala persontrafiken på järnväg 1983, innan dess var Sydvästra Skånes kommunalförbund (SSK) och Nordvästra Skånes kommunalförbund (NSK) ansvariga för pågatågstrafiken medan Statens Järnvägar ansvarade för övrig lokal järnvägstrafik i länet. På några sträckor kompletteras trafiken av Öresundstågen.
Samtliga järnvägar som används för Pågatåg är byggda mellan 1856 och 1898, utom sträckan Kävlinge–Helsingborg som togs i bruk 2001 (som alternativ sträckning till den befintliga Rååbanan), Citytunneln i Malmö, som togs i bruk 2010. Och Hallandsåstunneln som ersätter den gamla linjen över Hallandsåsen som togs i bruk 2015
Början till vad som blev pågatågen skedde 1975 när dåvarande Statens Järnvägar (SJ), som skötte all lokal persontrafik på järnvägen, meddelade kommunerna och Sydvästra Skånes kommunalförbund (SSK) att persontrafiken till stationerna mellan Lund och Malmö och persontåget Malmö–Trelleborg skulle läggas ner 1976. Samtidigt började Statens Järnvägar att utreda om persontrafik mot Eslöv, Landskrona och Hässleholm skulle fortsätta. Påtryckningar från kommunerna och SSK ledde till att en del linjer inte blev nedlagda. Under 1977 ville SSK införa ett regionalt månadskort som skulle gälla både på tåg och bussar inom kommunerna. Statens Järnvägar motsatte sig detta eftersom lokaltågen skulle upphöra om några år. Fordonstypen X7 som användes var utsliten och Statens Järnvägar skulle inte köpa några nya fordon. För att upprusta X7 och fortsätta lokaltrafiken krävde Statens Järnvägar ett avtal med SSK. Förhandlingar startade våren 1978 och i september träffades ett 25-årigt avtal. Statens Järnvägar skulle anskaffa fem X10 som skulle användas på linjerna Malmö–Lund–Eslöv och Malmö–Lund–Kävlinge. SSK fick införa månadskort 1 januari 1979 och trafiken med de beställda X10 beräknades starta våren 1981 vid tidtabellsskiftet. Till dess skulle X7 användas. Nordvästra Skånes kommunalförbund blev nu intresserade och det ledde till inköp av tre X10 (senare ytterligare en) för persontrafik mot Landskrona och Helsingborg från Kävlinge med start 1983. Månadskortet var framgångsrikt och passagerarantalet översteg förväntningarna. SSK och NSK började förhandla med Statens Järnvägar om ytterligare fordon men man ansåg att Statens Järnvägars affärsvillkor var orimliga. De kontaktade ASEA och köpte ytterligare fem motorvagnar direkt från ASEA med ett lån från PKbanken.
Avtalen som hade skrivits av SSK och NSK togs över av Länstrafiken Malmöhus som bildas 1983 när olika länstrafikbolag i Sverige tog över ansvaret för kollektivtrafiken med såväl buss som tåg inom länen.
Det första pågatåget kördes den 9 januari 1983. Från början trafikerades orterna Malmö, Lund, Eslöv, Kävlinge och Landskrona med de nio motorvagnar som Statens Järnvägar hade köpt på uppdrag av SSK och NSK. I väntan på ytterligare motorvagnståg, som levererades 1985, trafikerades Helsingborg med äldre materiel, bland annat lokdragna tåg.
År 1990 började pågatågen trafikera sträckan Malmö–Ystad men här var dock inte banan elektrifierad och därför körde man på denna sträcka med Y1 motorvagnar. 1996 var banan elektrifierad och därmed började man i stället trafikera sträckan med X11-motorvagnar.
1997 sammanfördes Malmöhus län och Kristianstads län till ett län vilket bidrog till att pågatågstrafiken utökats till orter som tidigare ingått i Kristianstads län bland annat Åstorp och sedan 2003 även Simrishamn, som tidigare trafikerades av Österlenaren.
Den 17 juni 2007 förlängdes även pågatågslinje 5 så att den även omfattade sträckan Kristianstad–Åstorp. Samma dag tog Arriva över Pågatågstrafiken från SJ förutom linje 2 (Malmö–Landskrona–Ängelholm) som kvar blev hos SJ.
Den 9 januari 2008 firades pågatågens 25-årsjubileum på flera stationer i Skåne. Dessutom visades en fullskalig modell av det nya pågatåget X61 för första gången för allmänheten på Malmö centralstation under perioden 9–13 januari 2008.
År 2013 började man köra enstaka extra turer som kallas Pågatåg Express och som har ett fåtal stopp, på sträckan Helsingborg–Malmö (ungefär Öresundståg som kallas Pågatåg och bara går inom Skåne med undantag en tur från Malmö på morgonen till Älmhult och retur på eftermiddagen). Pågatåg Express planeras utökas till fler sträckor.
Den stora investeringen i Citytunneln genom Malmö innebar att Pågatågen leds genom Malmö centrals nedre spår till stationen Triangeln och Hyllie som är pågatågens sydvästliga slutpunkt (före Öresundsbron).
I samband med arbetena för Citytunneln stängdes Östervärns station 15 juni 2009 på sträckan Malmö–Ystad–Simrishamn. Anledningen var att växelkonfigurationen vid själva stationen inte var lämplig för trafik till och från den planerade provisoriska stationen vid Malmö C under arbetet med Citytunneln.
Den 12 december 2010 förlängdes linjen Höör–Malmö till att omfatta även sträckan Kristianstad–Hässleholm–Höör. Dessutom började samtliga pågatåg utom pågatågen till/från Ystad att göra uppehåll vid Triangeln och i Hyllie. Samtidigt tog Arriva över linjen Malmö–Landskrona–Ängelholm som innan trafikerades av X31 med DSBFirst som operatör.
En mindre förändring skedde även (12 december 2010) för linjen Helsingborg–Kristianstad då man åter började göra uppehåll i Påarp och Mörarp, men samtidigt slopades de särskilda avgångarna i högtrafik mellan Helsingborg och Åstorp.
Den 15 augusti 2011 började även Pågatågen till Ystad/Simrishamn att köra genom Citytunneln och då stängdes även Persborgs station. Att tågen till Ystad inte började gå via tunneln direkt när den togs i drift berodde på att bangården i Malmö samt spårförbindelsen i Lockarp inte var färdiga samtidigt som tunneln.
Därmed återöppnades Svågertorps station.
Den 14 maj 2011 började Pågatågen göra uppehåll i Sösdala (mellan Höör och Hässleholm).
Projektet "Pågatåg Nordost" har gått ut på att skapa två nya linjer utgående från Hässleholm som gemensam knutpunkt. Dessa linjer är Hässleholm–Markaryd (kan på sikt förlängas till Halmstad) samt Hässleholm–Alvesta–Växjö. Satsningen innebär att det, när allt är klart, blir 13 nya stationer inom Pågatåg Nordost (inklusive Sösdala, öppnad 2011).
År 2012-2014 har stationer byggts i Ballingslöv, Hästveda, Killeberg, Bjärnum, Vittsjö, Önnestad, Fjälkinge och Tjörnarp i Skåne län samt i Diö, Vislanda, Gemla och Markaryd i Kronobergs län.
15 december 2013 startade pågatågtrafiken mellan Hässleholm och Markaryd, med stopp i Bjärnum och Vittsjö, samt mellan Kristianstad och Bromölla med stopp i Fjälkinge. Likaså öppnades Önnestads station mellan Hässleholm och Kristianstad. Samtidigt startade en ny lokaltågslinje mellan Hässleholm och Växjö med uppehåll vid nio mellanliggande stationer, som dock har fått varumärket Krösatåg, vilket är Jönköpings läns/Kronobergs läns varumärke. Sista stationen som togs i bruk i projektet Pågatåg Nordost var Tjörnarps station (pågatågslinjen Malmö-Kristianstad) som invigdes den 14 december 2014.
Linjenumren är Skånetrafikens respektive Samtrafikens tidtabellnummer.
Skånetrafiken beräknade år 2007 att resandet kommer fördubblas fram till år 2020 och Skånetrafiken valde därför att i hög grad prioritera följande sträckor:
Söderåsbanan Och Lommabanan är delsträckor på järnvägen mellan Ängelholm och Arlöv (Malmö) som Trafikverket samlat kallar för Godsstråket genom Skåne. Söderåsbanan (Åstorp–Teckomatorp) är planerad att trafikeras av Pågatåg i december 2020. 
Pågatågstrafik Malmö–Kävlinge via Lommabanan beräknas först att komma igång under 2020–2021, och då med två nya stationer, Lomma och Furulund. 
Det finns också planer på att lägga om pågatågslinjerna i Helsingborg. Innan 2015 gick tågen från Malmö vidare mot Ängelholm, men nu går tågen från Trelleborg till Helsingborg via Malmö och andra tåg går från Helsingborg till Ängelholm och sedan vidare till Halmstad eller Förslöv. I framtiden blir det troligen tågen från Åstorp som, via Helsingborg, fortsätter norrut. Detta väntas förbättra punktligheten på Västkustbanan.
Det finns även ett avtal från 2010 mellan Malmö kommun och Skånetrafiken om att öppna en pågatågslinje som är tänkt att gå runt Malmö, och ha sträckningen Malmö central – Östervärn(–Rosengård)–Persborg(–Fosie)–Svågertorp–Hyllie–Triangeln–Malmö central.. Dock kräver Skånetrafiken en kostnadstäckning på minst 50 procent, något som den nya pågatågslinjen troligen inte kommer upp i och därför har Malmö kommun beslutat sig för att ta det ekonomiska ansvaret för trafiken.
Det planeras i samband med starten också för en ny station i Rosengård. Eventuellt kan det bli aktuellt med en framtida station i Fosie. Tanken var att trafiken skulle komma igång december 2011, men datumet sköts upp. Hösten 2014 var ännu inget startdatum satt, men kommunen och Skånetrafiken vill fortfarande köra trafiken. Vissa bullerskydd behövs installeras. Tågen kommer på grund av trängsel i Citytunneln, främst vid Triangeln, inte att kunna gå oftare än varje halvtimme per riktning, vilket är ganska glest för en tåglinje inom en storstad.
Dessutom kan tågen, också det på grund av trängselproblem, komma att tvingas vända vid Svågertorp, när linjen väl är klar.
Våren 2016 sköts datum för öppnandet upp till tidigast 2018. I slutet av juni 2017 lämnade länsstyrelsen besked om att trafik med pågatåg tillåts på sträckan. Innan dess måste dock stationerna i Östervärn och Persborg rustas upp, en ny station byggas i Rosengård och bulleråtgärder vidtas längs med sträckan. Trafik väntas påbörjas i december 2018.
En möjlig lösning har getts på problemet med att tågen måste vända vid Svågertorp: pågatågen, som kommer ifrån norr om Malmö och som nu vänder vid Hyllie, kan få sin sträckning förlängd. Den löper då via Malmö C, via bl.a. Hyllie och Persborg, tillbaka till Malmö C. Då bildas en form av Malmöring.
Det finns önskemål (från bland annat kommuner längs sträckan och i Blekinge) om en ny järnväg från Kristianstad till Lund eller Eslöv via Hörby, Skånediagonalen. Det skulle förkorta restiden Kristianstad–Lund/Malmö med minst 20 minuter samt Blekinge–Lund/Malmö med nästan 30 minuter (eftersom man skulle slippa vändning i Kristianstad). Detta projekt finns ingen tidsplan fastställd för.
I samband med utbyggnad med två nya spår mellan Malmö och Lund byggs en ny pendeltågsstation i Klostergården i södra Lund.
I Pågatågstrafiken används tågtypen X61. Man har tidigare använt X11, X52 (kallas oftast "Regina") och X31.
Pågatågen kördes vid starten 1983 med tågtypen X10 (senare ombyggda till X11). De färgsattes i kulören lila. Under många år var motorvagnarna X10 inredningsmässigt i stort sett identiska med de pendeltågsvagnar som kördes av Storstockholms lokaltrafik. Mellan 1993 och 1999 byggdes pågatågens X10:r om, bland annat fick de ny inredning och utrustades med toaletter samt att det mittre dörrparet togs bort och räknas sedan dess som en egen fordonstyp med littera "X11".
X11-tågen är sedan hösten 2013 helt borta och ersatta av X61 eftersom de inte fick gå i Citytunneln (i bruk sedan december 2010) såvida de inte genomgått en dyr modifiering med nödbromsblockering, vilket endast gjordes tillfälligt på ett mindre antal. De hade dispens under 2011.
Nästan alla X11:or har sålts utom en som delvis skrotats efter en brand. 20 av dessa används sedan dess i andra län, särskilt i Småland, Kronoberg och Blekinge, som Krösatåg i "Pågatåg Nordost"-konceptet som delvis sträcker in sig i Skåne. Dessa vagnar genomgår nu under åren 2013-2015 upprustning och får då nya säten, inredning, toaletter och krösatågs nya färgsättning. Tre tåg rullar hos Norrtåg på pendeltågslinjen mellan Umeå och Vännäs (Hällnäs som reserv som deras Itino). X11-motorvagnarna kan även ses som reserv på Malmbanan. Två vagnar är målade i Transitos reservtåg som hyrs ut till länstrafikbolagen.
X11 hade rullat i över 25 år och börjat bli slitna, dessutom saknade de lågt golv, vilket har en stor betydelse när det gäller krav på handikappsanpassning och komfort. En annan nackdel var att tågen var långsamma då de har en maxfart på bara 140 kilometer i timmen vilket ger lång restid.
Den 5 december 2006 tog nämnden för kollektivtrafik inom Region Skåne beslutet att tågtypen X60, tillverkad av Alstom skulle ersätta dagens tågtyp (X11). Typen kallas X61 eftersom den avviker litet från X60, den är kortare och har annan inredning. X61 har liksom X60 lågt golv, klimatanläggning och en maxfart på 160 kilometer i timmen vilket ger kortare restider än med X11.
Den 16 augusti 2010 gick den första X61 i ordinarie trafik. Redan den 4 december 2009 kördes invigningsturen med X61 Birgit Nilsson. Invigning och dop var på Malmö centralstation. På grund av olika tekniska problem ville dock Skånetrafiken inte godkänna tågen för leverans och trafikstarten drog ut på tiden.
Först ut med de ny tågen blev linje 5 (Helsingborg–Åstorp–Kristianstad) följt av linje 2 (Malmö–Landskrona–Ängelholm) och därefter kom övriga. Anledningen till att man valt just den ordningen var att dels kördes linje 2 då med inlånade X31:or från öresundstågsystemet och dels trafikeras vissa linjer (främst linje 5) med inhyrda X52:or från SJ. Genom att koncentrera de första X61:orna till just dessa två linjer kunde man snabbt ersätta alla inhyrda och inlånade tåg som för övrigt behövdes på andra håll. I september 2013 var 51 tågsätt levererade och alla kvarvarande X11:or tagna ur trafik varav ett delvis skrotat. X61 har också beställts till Västtrafik, Östgötatrafiken, Storstockholms lokaltrafik SL (X60) och Västernorrlands läns trafik (X62).
I enlighet med namnet "Pågatågen" är de flesta tågen uppkallade efter någon verklig eller fiktiv skånsk "påg" (pojke). En kvinna, Victoria Benedictsson, har också fått ge namn åt ett tåg, dock genom sin manliga författarpseudonym "Ernst Ahlgren". Listan nedan visar samtliga äldre namn på pågatågen av typen X11: Nedan syns även de som fick ge namn åt motorvagnarna som trafikerade Ystadbanan innan den elektrifierades.
Den 1 juni 2009 meddelade Skånetrafiken att man valt ut namn till de 49 nya tågsätt som driftsattes 2010. Bland namnen, vilka tagits fram genom förslag från allmänheten genom radiokanalen P4 Radio Kristianstad, märks bland annat Johan Jacob Döbelius, Rutger Macklean, August Palm och Folke ”Spuling” Lindh. Nytt för denna omgång tåg är att även kvinnonamn kommit i fråga, däribland Birgit Nilsson, Märta Måås-Fjetterström och Tiffany Persson.
Efter det stora antalet nya namn på pågatåg 2009 har det successivt beslutats om nya tågsätt:

Bona (uttalas "Båna") är en småort och en egendom i Västra Ny socken i Motala kommun, Östergötland.
Bona var ursprungligen ett frälsehemman, som år 1775 köptes av Godegårds bruks ägare Jean Abraham Grill som där anlade ett stångjärnbruk med en ämnesstångjärnshammare och ett par härdar. "Bona bruk" drevs av medlemmar av släkten Grill till år 1886. I huvudsak tillverkade man stångjärn, halvfabrikat och verktyg. Gustaf Grill, agronom och zoologiskt intresserad, flyttade sin djurpark från gården Ruda i Brunneby, till Bona gård, och höll där 140 svenska däggdjur och fåglar, fördelade på 49 arter. 
Efter den Grillska eran ägdes egendomen av patron Oskar Lundqvist och S V Lundborg. Lundqvist satsade på jord- och skogsbruk och förvärvade bl a Stora Ängesby och Lindenäs i dåvarande Motala socken. Hans son var författaren, jägmästaren och professorn Eric Lundqvist (1902-1978), som under många år arbetade med skogsbruk i Indonesien och som skrev ett stort antal böcker med motiv från vistelsen i detta land. Indien skildras i boken "Moder India". 
Bruket inköptes år 1902 av staten som där från 1905 till 1948 drev "Statens uppfostringsanstalt för kriminella ynglingar". Sedan strafformen tvångsuppfostran avskaffats, ombildades Bona till ett mentalsjukhus vid namn "Västra Ny sjukhus". Anläggningen ritades av arkitekten David Lundegårdh
Efter att Bona folkhögskola lades ned i början av 1980-talet har byggnaderna använts till en flyktingförläggning som nu är nedlagd. Där har även funnits utbildningsverksamhet i form av Bona folkhögskola (1984-1998), som numera under samma namn är verksam i Motala. 


Bo Hjalmar Bergman, född 6 oktober 1869 i Stockholm, död 17 november 1967 i Stockholm, var en svensk författare, litteraturkritiker, posttjänsteman och ledamot av Svenska Akademien (stol nummer 12 från 1925).
Bergman var vid sitt frånfälle 98 år och är därmed Svenska Akademiens äldsta ledamot genom tiderna.
Bergman avlade 1889 juridisk preliminärexamen vid Uppsala universitet, anställdes 1902 som postexpeditör vid Kungliga postverket, och blev 1919 1:e postexpeditör. 1905 gifte han sig med Hildegard Hedén. Vid samma tid inledde han sin journalistiska bana, och var litteraturkritiker i Ord och Bild åren 1900–1904 och i Dagens Nyheter 1905–1939 där han även var teaterkritiker.
Bo Bergman bildar tillsammans med Hjalmar Söderberg och Henning Berger "de borgerliga intimisterna", en grupp som utgör en förbindelselänk mellan åttiotalets realistiska litteratur och 1890-talets estetiska romantik.
Hans första diktsamling "Marionetterna", där dikten med samma namn ingår, utgavs 1903. Den blev omedelbart ett stort genombrott för Bergman som diktare. Han framstod till en början som en pessimistisk skeptiker i samma anda som vännen Hjalmar Söderberg, men hans livshållning övergick efterhand till en mildare humanism. I en lång rad diktsamlingar som "En människa" (1908), "Elden" (1917), "Livets ögon" (1922) och "Trots allt" (1931) varierade han kärleks- och naturmotiv i en musikaliskt välljudande poesi där klarhet och resignation ingick en sensibel förening. Många av Bergmans dikter har tonsatts av kända svenska tonsättare, bland dem Wilhelm Peterson-Berger, Wilhelm Stenhammar, Ture Rangström och Karin Rehnqvist. Bo Bergman var även en framstående novellförfattare med "Drömmen" (1906) som en höjdpunkt.
Bergman ligger begravd på Norra begravningsplatsen i Solna kommun.


Ultra har flera betydelser:

Lunds centralstation, även kallad Lund C, är Sveriges tredje mest använda järnvägsstation räknat i antal resenärer per dag.
I Lund viker Västkustbanan mot Göteborg av från Södra Stambanan (mellan Malmö och Stockholm). Detta innebär att stationen har tre utgående järnvägslinjer; mot Malmö (Köpenhamn, Helsingör), Eslöv (Stockholm, Kristianstad, Kalmar) och Kävlinge (Helsingborg, Göteborg) 
Tidigare har det även funnits järnvägar till Bjärred, Trelleborg och Harlösa. Nu är dock dessa tre nedlagda och upprivna förutom en liten del av Trelleborgsbanan som fungerar som industrispår åt Tetra Pak.
Lund C har fjärrtågsförbindelser med bland annat X2000 till Stockholm och Göteborg. Även nattågen till Stockholm och Storlien trafikerar stationen vissa dagar.
Med Öresundstågssystemet finns förbindelser till Köpenhamn, Helsingör, Kristianstad, Karlskrona, Kalmar och Göteborg.
Lund C är en viktig knutpunkt även inom den lokala pågatågstrafiken. Pågatågen längs linjerna Malmö-Höör-Kristianstad, Malmö-Landskrona-Ängelholm och Malmö-Teckomatorp-Helsingborg gör uppehåll vid stationen.
Biljettförsäljning har funnits i stationshuset i Statens järnvägars, senare SJ:s regi, från 1/12 1856 fram till 30/3 2012, då den upphörde där i och med att man stängde biljettkontoret. Skånetrafiken har biljettförsäljning i godsmagasinet i egen expedition.
Efter invigningen av Citytunneln i Malmö 2010 har Malmö C fått färre resenärer, och Lund C fler, så att Lund C har fått flest resenärer av alla Skånes järnvägsstationer. År 2013 hade Lund C 39 700 resenärer per dygn varav 36  700 på Pågatåg och Öresundståg och 3 000 på fjärrtåg. Det innebär att stationen nu är tredje störst i Sverige. 
Lund C är Lunds stora kollektivtrafiknav. Härifrån går tåg mot Malmö och Köpenhamn åt söder liksom mot Göteborg, Stockholm, Kalmar och Karlskrona åt norr. Stationen har sex spår. Alla spår har plattformar. Tidigare fanns ett genomgående spår för godstrafik med extra bred last men detta har rivits för att möjliggöra breddning av plattformarna. Bredvid stationen går stadsbussar och regionbussar.
Stationshuset uppfördes på 1850-talet efter ritningar av en okänd dansk arkitekt (möjligen Carl Ferdinand Rasmussen). Stationen blev inte klar till invigningen av järnvägen mot Malmö 1856, utan stod klar först 1858 i samband med förlängningen av Södra stambanan norrut. 1872–1875 påbyggdes flyglar efter Adolf Wilhelm Edelsvärds ritningar och 1923–1926 gjordes ytterligare utbyggnader av Folke Zettervalls hand. Stationshuset är byggnadsminnesförklarat sedan 1972; det förvaltas sedan 2001 av Jernhusen.
Stationsområdet har genomgått ombyggnader vid flera tillfällen. Under den stora ombyggnaden av stationen på 1920-talet byggdes en gångtunnel från stationshuset till plattformarna. Den förlänges 1985 och fick en andra uppgång väster om plattformarna mot vad som då var ett oplanerat grönområde. Sedan dess har tunneln lite skämtsamt kallats för "Rydes undergång" efter lokalpolitikern Lennart Ryde (M) som drev igenom bygget.
Godsmagasinet är uppfört i samband med stationshuset och är ett av Nordens äldsta. Efter avvecklingen av styckegodshanteringen har godsmagasinet under 1990-talet omvandlats till en levande resandemiljö med restaurang Godset, frisersalong, Skånetrafikens biljettförsäljning och Pressbyråkiosk. I anslutning till magasinets norra del har byggts in rulltrappor och hiss till den bro som förbinder plattformarna och stadsdelen Väster med stationen och centrala Lund. Norr om denna del finns cykelparkering i flera plan.
I samband med ombyggnadsplaner av Lund C (2012) var magasinet hotat av rivning.
Under 2001 byggdes ett nytt, modernt stationshus med glasfasader på västra sidan av järnvägen. Utanför detta anlades också det nya Västra Stationstorget. Denna byggnad kallas för "Västra station", som då kan skiljas från "Lunds Västra" vilket var Bjärredbanans stationshus. Mera korrekt är att säga "Lund C, Västra stationsbyggnaden" (som i avkortat språkbruk blir "Västra station"). Trafikverket kallar byggnaden för "Lund Central, Västra angöringen".
Passager
I söder finns sedan 1920-talet en gångtunnel, kallad i folkmun "Rydes undergång". Denna förlängdes 1985 så att man kan passera under bangården från stationshuset i öster till Västra stationsbyggnaden i väster.
1996 byggdes Mittelbron samtidigt som plattformstaket på spår 7 (nu spår 6) färdigställdes. Kapaciteten på stationen ökades härmed väsentligt. Samtidigt med denna ombyggnad omdanades det gamla godsmagasinet så att det nu inrymmer service och restauranger i stället för att användas som magasin.
2014 byggdes Skyttelbron i norra delen av personbangården i samband med att Kristallen, Lunds kommunhus, färdigställdes. Nu har plattformsområdet tre angöringsställen och därmed väsentligt högre resandekapacitet.
Vid anläggandet av Södra Stambanan år 1856 påbörjades också byggnationen av stationerna längs linjen. Under färdigställandetiden fanns i Lund ett tillfälligt stationshus lokaliserat mellan dagens stationsbyggnad och godsmagasinet, där idag cykelparkeringen ligger. 
Den första stationsanläggningen från 1850-talet omfattade stationshus i två våningar och godsmagasinet, båda uppförda av sten, samt en över två spår täckande banhall sammanbyggd med stationshuset. 1872 förlängdes stationshuset genom utbyggnad av bottenvåningarna i byggnadens båda ändar. 1875 tillkom Lund - Trelleborgs järnväg och samtidigt ändrades bangårdens utseende. Bland annat utökades godsbangården i norra delen av stationsområdet. I samband med resandespårutvidgningen så borttogs banhallen. Ett lokstall uppfördes i nordväst. 1885 utvidgades spårområdet ytterligare i samband med byggnationen av Lund - Kävlinge järnväg. Stationen utvidgades sedan i omgångar under 1880- och 90-talen. Vid dubbelspårsbygget 1900 till Lund och 1901 vidare mot Eslöv påverkades spårsystemet ännu en gång. Lund - Bjärreds järnväg och Lund - Revinge (Harlösa) banorna påverkade inte Lund C, då dessa hade egna stationer (Lunds Västra respektive Lund Södra och Högevall).
En större genomgripande förvandling av stationen skedde sedan 1923 - 1926 då man byggde bort de otidsenliga personplattformarna och moderniserade stationen till en tidsenlig status. Tunneln (numera kallad Rydes undergång) tillkom i samband med denna ombyggnad. Dock gick inte tunneln genom till stadsdelen Väster. Plankorsningarna vid Karl XII gatan och Bantorget avlägsnades och ersattes med underfart i söder och Kung Oskars bro i norr. Detta efter det att man klarlagt att man inte skulle flytta stationen västerut och nyanlägga hela bangårdsområdet i ett mera västligt läge, vilket varit under utredning under 1910-talet. 
1933 elektrifierades stationen i samband med elektrifieringen av Södra Stambanan. 
2007 beslutades om att bygga om Lund C för att förstärka kapaciteten. Ombyggnaden, som blev färdig under 2009, medförde att man tog bort spår 4 för att få plats med bredare plattformar, sänkte dessa till standardhöjd samt att man byggde ut hiss- och rulltrappskapaciteten. Detta var den tredje större omdaningen av spårområdet sedan stationens anläggande 1856.
På ett stickspår väster om centralstationen stod mellan maj 1989 och oktober 2012 ett permanent parkerat nattåg med sovvagnar. Det tjänade som Svenska Turistföreningens Vandrarhem Tåget och hade 108 bäddar i 36 kupéer. Vandrarhemmet ligger efter det i en byggnad några hundra meter västerut. 
Tidigare fanns flera järnvägsstationer i Lund (se karta). Stationsbyggnaden Lunds södra (från vilken den så kallade Revingebanan utgick) finns alltjämt bevarad även om spåren sedan länge är upprivna. Tidigare stationer i Lund var Lunds Västra, Lunds Södra, Lunds Östra samt hållplatserna Hospitalet (från 1947 kallad Höjebro hållplats), Högevall och Källby mölla (den senare nedlagd omkring 1970). Ingen av dessa finns idag som aktiva trafikplatser. Däremot har Gunnesbo station öppnat som pågatågsstation. Då Lund som samhälle expanderat så kan även Stångby pågatågsstation idag anses som en av Lunds stationer. Sedan 2015 planeras även en ny station på Klostergården, dock litet längre norrut än den tidigare stationen vid Källby Mölla.

Oliver Setzinger, född 11 juli 1983, är en österrikisk landslagsspelare i ishockey som spelar för österrikiska EC KAC. Han har spelat i FM-ligan i Finland under flera år: För Tavastehusklubben HPK 2004-2005, för Pelicans från Lahtis 2002-2003 och för Ilves från Tammerfors 1999-2002.
Internationellt har Setzinger varit med i flera världsmästerskap och Olympiska vinterspelen 2002.

Uppsala centralstation är den enda järnvägsstationen med reguljär persontrafik i Uppsala. Stationsområdet, inklusive busshållplatser på båda sidor om spåren, kallas även Uppsala resecentrum. Stationen invigdes 1866 när tågtrafiken mellan Uppsala och Stockholm inleddes. Dagen innan trafiken inleddes invigdes ett stationshus ritat av Adolf W. Edelsvärd som användes fram till 2010 då en ny byggnad ritad av arkitektkontoret Wåhlin Arkitekter invigdes, efter omfattande om- och nybyggnationer på och omkring stationsområdet. Den äldre stationsbyggnaden är idag ett byggnadsminne och används för andra verksamheter (bland annat restauranger). Uppsala har mycket tät järnvägstrafik och är Sveriges näst största järnvägsort efter Stockholm, räknat på antal passerande resenärer., men enligt annan statistik är Stockholm C, Göteborg C respektive Lund C de tre järnvägsstationer i Sverige som har flest tågresenärer (2013). Uppsala centralstation har IATA-kod "QYX" och trafikplatssignatur "U".
Centralstationen invigdes av Karl XV den 19 september 1866 och dagen därpå invigdes järnvägen mellan Uppsala och Stockholm. Mellan städerna gick tre tåg per dag i vardera riktningen och resan tog ungefär två och en halv timme.
På 1870-talet tillkom bandelarna Uppsala–Heby, Uppsala–Gävle och den smalspåriga Uppsala–Lännabanan. Några år senare anlades även järnvägsparken som kom att fungera som odlingslotter under första världskriget.
I och med spårvagnens och Uppsala spårvägars inträde i Uppsala 1906 drogs även ett spår fram till stationen. Linjen gick bland annat via Stora torget för slutdestination på Sysslomansgatan. Spårvagnstrafiken rullade fram till midsommar 1945 då en brand i stadens spårvagnshall ledde till akut brist på spårvagnsfordon varvid sträckan Centralstationen–Stora torget permanent ersattes med buss.
Redan 1908 hade hela sträckan till Stockholm fått dubbelspår, men det skulle dröja till 1934 innan banan elektrifierades. Under 1930-talet förlades också fjärrbusstrafiken till området; 1937 invigdes en sedan 2005 riven busstation sydväst om det gamla stationshuset.
I samband med att stationsområdet byggdes om 2005-2011 redovisas det gamla och det nuvarande stationshusets öden nedanför.
Det ursprungliga stationshuset från 1866 ritades av chefsarkitekten vid Statens Järnvägars arkitektkontor Adolf W. Edelsvärd och fungerade som stationshus fram till 2010 då den nya stationen invigdes. Det gamla stationshuset är byggnadsminne sedan 1986. Framför byggnaden finns Bror Hjorths staty "Näckens polska". Byggnaden fyller i dag ingen funktion för järnvägstrafiken.
Under 2005–2011 genomgick stationsområdet en omfattande ombyggnad, i och med skapandet av Uppsala resecentrum. Projektet drevs gemensamt av Trafikverket, Jernhusen och Uppsala kommun. Arkitekt White arkitekter. Hela bangården byggdes om, och plankorsningen för tågpassagerare ersattes med en tunnel, Centralpassagen, något längre söderut. Den nya tunneln, centralpassagen, som öppnades i april 2010, rymmer även en cykelbana. I samband med ombyggnaden flyttades museijärnvägen Upsala-Lenna Jernvägs spår västerut, för att ge plats åt nya hus på den östra delen av bangården. En ny stationsbyggnad, ritad av Wåhlin Arkitekter för Jernhusens räkning, har uppförts omedelbart söder om det äldre stationshuset. Stationen har entréer mot Centralpassagen och ett nytt torg, utformat av Temagruppen. En ny bussgata, Stadshusgatan, byggdes framför stationsbyggnaderna och Kungsgatan byggdes om. Nya cykelparkeringar och ett nytt parkeringsgarage anlades.
Det finns 10 spår. Fyra genomgående (1,2,7,8), fyra säckspår (3-6) och två smalspår (9-10). Eftersom det är vänstertrafik på svensk järnväg används normalt spår 1 och 2 för norrgående passerande fjärrtåg, och spår 7 och 8 för södergående sådana. Spåren däremellan används för mer lokala tåg som har start och slutstation i Uppsala och där fordonen vänder tillbaka. Vanligen spår 3 för SL:s pendeltåg, spår 4 för SJ:s Stockholmspendel samt spår 5 och 6 för Upptåget. Spår 9 och 10 är smalspåriga och tillhör Upsala–Lenna Jernväg.
Sedan 2012 utgör Uppsala C den nordligaste ändpunkten för Stockholms pendeltågsnät. Trafiken utgörs av en särskild linje (38), som normalt har sin sydliga ändpunkt i Älvsjö, men ibland utsträcks till Tumba. För resor i Uppsala län gäller UL:s taxor och i övrigt SL:s. Taxegränsen går vid Arlanda C. Vid Uppsala C finns ingen spärrlinje för pendeltågen, utan biljett måste köpas i förväg. Antalet påstigande en genomsnittligt vintervardag har beräknats till 7 100 (år 2015). 
Enligt en analys utförd av George A. Berglund publicerad i Uppsalatidningen 14 januari 2011, anses det nya resecentret ha stor betydelse för Uppsala med omnejd. Drygt 80 % av Uppsalaborna anser att centret i sin nya utformning har stor eller ganska stor betydelse för Uppsala som universitetsstad och kulturellt och kommersiellt centrum. 
I och med ombyggnaden av Uppsala centralstation så fattades beslutet om nya namn på platser och gator kring området. Flera av dessa platser är uppkallade efter bytande namn i både Uppsala och hela Sverige. Bland andra:

Vildängel är en svensk dramafilm från 1997 i regi av Christer Engberg. Den spelades in i Luleå.
Filmen handlar om Jim som kommer från Stockholm till Luleå för att börja i en klass för ungdomar som av olika skäl inte går i en vanlig klass. Klassen är då i färd med att sätta ihop en teater.
De båda manusförfattarna samt många av skådespelarna har även gjort filmen "Lusten till ett liv".

Machen kan bland annat syfta på:

Öregrund är en tätort i norra Roslagen och är en del av Östhammars kommun och Uppsala län. Orten hade 1 555 invånare i slutet av år 2010, och är därmed en av Sveriges minsta före detta städer. 
Öregrund ligger cirka 20 kilometer (bilvägen) nordost om Östhammar, som är kommunens centralort. Staden ligger huvudsakligen runt en naturligt djup vik vid Öregrundsgrepen, på halvön Sunnanö. Den gamla stadsgränsen innefattade förutom hela Sunnanö, med området Kavaröbro, även några mindre öar och holmar strax sydost om Sunnanö. Tätorten har småbruten och bergig skärgårdsterräng och är till stora delar tätbebyggd.
Namnet skrevs 1492 "Øregrundh". Det betyder "grusgrundet", av "ör". Detta har antagits syfta på "Dummelgrundet" utanför hamnen.
Landhöjningen innebär att det inte finns spår av förhistorisk bosättning. Från tiden omkring 1500 kan det finnas kulturlager i svackor i berggrunden.
Öregrund räknar sin tillvaro som stad från 1491 och är ursprungligen en koloni från Östhammar. Kung Kristian II lät bränna ner staden, vars invånare då flyttade till Östhammar, men Gustav Vasa återställde staden. 1561-1562 bar Per Brahe d.ä. titeln greve. Öregrund var utskeppningshamn för järn från de uppländska järnbruken. Staden härjades och brändes av i samband med Rysshärjningarna 1719 i slutfasen av Stora nordiska kriget. 
Från slutet av 1800-talet till andra världskriget var Öregrund en omtyckt kurort. Under den tiden byggdes många vackra hus och trädgårdar, och av de byggnaderna påminner societetshuset och många andra vackra sekelskiftesvillor om den tiden än i dag. Bland de äldsta kvarvarande sommarvillorna märks den Bergenstiernska sommarvillan som uppfördes på 1890-talet i nationalromantisk stil.
Det var under kurortstiden som sommargästerna från storstäderna köpte upp många av husen i Öregrund, och det gjorde att halva staden stod tom under större delen av året. På grund av de minskade skatteintäkterna fick staden ekonomiska problem. Man tvangs börja dela borgmästare med Östhammar och till slut slogs Öregrunds stad samman med Östhammars stad 1967.
Öregrunds stad ombildades vid kommunreformen 1862 till en stadskommun, vilken utökades 1952 med Gräsö socken/landskommun. Stadskommunen uppgick 1967 i Östhammars stad som 1971 uppgick i Östhammars kommun.
I kyrkligt hänseende har orten intill 2002 hört till Öregrunds församling, därefter till Öregrund-Gräsö församling.
Orten ingick till 1920 i domkretsen för Öregrunds rådhusrätt och därefter till 1948 i Frösåkers tingslag och sedan till 1971 i Norra Roslags domsagas tingslag. Från 1971 till 2005 ingick Öregrund i Tierps domsaga, före 1 april 1980 benämnd "Uppsala läns norra domsaga". Orten ingår sedan 2005 i Uppsala domsaga.
Sedan 1900-talets början har invånarantalet pendlat mellan cirka 1000 och 1500. År 1934 hade staden 1 232 invånare och hade en landyta av 507 hektar. 
Öregrund är en av Sveriges bäst bevarade trästäder. Stadens befolkning fördubblas under sommarmånaderna genom turister och sommargäster. 
Staden har brunnit sju gånger, men trots det är huvuddelen av bebyggelsen från 1700- eller 1800-talet.
Sevärt, förutom husen som visas ovan , är den medeltida stenkyrkan mitt i staden och det gamla rådhuset i trä från mitten av 1800-talet. Även den gamla klockstapeln ger ett karaktäristiskt intryck om man kommer sjövägen till Öregrund. Strax intill ligger Öregrunds hembygdsgård. Intill norra sidan av hamnområdet ligger "Fyrskeppet Västra Banken" vars överbyggnad lagts upp som monument på Fyrskeppsudden (tidigare Skatudden). Öregrunds kyrka.
Från Öregrund avgår Trafikverkets färja till Gräsö.
Bussförbindelse finns med:

Basinkomst, även kallat medborgarlön eller grundinkomst, är i sin typiska form en regelbunden utbetalad summa pengar, från staten till samtliga medborgare (eller invånare) i landet. Medborgarna, eller invånarna, får penningsumman helt ovillkorligt och det är en ”lika till alla”-princip som gäller (det vill säga lika till alla vuxna eller åtminstone alla vuxna i arbetsför ålder). Basinkomst är i denna typiska form ett förslag på ett nytt välfärdssystem där alla ges ekonomisk grundtrygghet utan byråkrati och kontroll. Debatten om basinkomst, liksom det besläktade systemet negativ inkomstskatt, är levande i många länder. Det finns också en akademisk diskussion om förslaget och fem av mottagarna av Sveriges Riksbanks pris i ekonomisk vetenskap till Alfred Nobels minne har uttalat stöd för idén.
Tidiga tänkare som berört tanken var Aristoteles, Thomas More och Juan Luis Vives. Det första konkreta förslaget på basinkomst, inklusive finansiering, stod Thomas Paine för i boken "Agrarian Justice" (1796). I Paines variant finansierades basinkomsten, som skulle utgå i form av en klumpsumma i samband med myndighetsdagen, av en skatt på arv. Enligt Paine var det orättvist att vissa föddes rika (med tillgång till bördiga marker som de fick i arv), medan andra föddes fattiga.
Under mellankrigstiden förekom en debatt om basinkomst i Storbritannien och i viss mån övriga anglosaxiska länder, vilket utförligt har dokumenterats av historikern Valter Van Trier i boken "Every One A King". Framträdande under 1920- och 1930-talet var bland andra Major C. H. Douglas, som grundade den så kallade social credit-rörelsen. Därefter dröjde det dock ända till 1960-talet innan en omfattande debatt kom igång igen. Denna startade i USA, som då var upptaget med att bekämpa fattigdomen i det egna landet. Debatten engagerade även många ekonomer. Kulmen kom när James Tobin, Paul Samuelson, John Kenneth Galbraith och 1 200 andra ekonomer i ett dokument till där föreslog en variant av medborgarlön. Främst var det dock det besläktade systemet negativ inkomstskatt som diskussionen gällde. Från 1968 till 1979 genomfördes fyra experiment i USA med negativ inkomstskatt. Dessa visade bland annat att mycket få heltidsarbetare jobbade mindre. Att försöken inte följdes upp berodde väsentligen på en ökad skilsmässofrekvens i det progressiva Seattle.
Sedan början av 1980-talet har navet för den akademiska debatten om medborgarlön varit de konferenser som anordnats av BIEN, Basic Income Earth Network, tidigare Basic Income European Network. En av de mest drivande i BIEN har genom åren varit den belgiske filosofen Philippe Van Parijs som skrivit flera böcker, bland annat "Real Freedom for All. What (if Anything) can Justify Capitalism?" (1995). Vid sidan om BIEN har det även uppkommit ett flertal nationella nätverk och organisationer. Partier och partigrupper som visat ett särskilt intresse för idén är främst gröna partier och piratpartier, men det finns även vänsterpartier och liberala partier som visat intresse. I Sverige har basinkomst förespråkats av enskilda aktivister och politiker i Miljöpartiet och Feministiskt initiativ, samt Piratpartiet och Enhet.
Genom Alaskas Permanenta Fond får alla vuxna medborgare i Alaska sedan 1982 en låg och regelbunden basinkomst. Nivån varierar men har de senaste åren legat på omkring 1 000 dollar per år.
Iran införde en nationell basinkomst hösten 2010 istället för de subventioner av bränsle och andra förnödenheter som landet haft i årtionden för att minska fattigdomen.
Brasiliens välfärdsprogram Bolsa Familia är ett fattigdomslindrande system som liknar basinkomst. Det finns dock vissa villkor med detta bidrag, förutom att det bara ges till fattiga familjer. Däribland att barnen i familjen måste gå i skolan. 
Pilotprojekt har genomförts i Namibia och Indien. I Europa påbörjades ett pilotförsök med basinkomst till 2 000 arbetslösa i Finland den 1 januari 2017. Pilotförsök är också under uppstart i Nederländerna och Frankrike.
I debatten förekommer en mängd olika argument för (en nationell) basinkomst. Skäl som anges är bland annat mindre byråkrati, färre tröskeleffekter och ökad transparens. Systemet antas ge incitament till arbetsdelning, men också underlätta för småföretagare och ideellt arbete. Dessutom antas basinkomst bidra till demokratins och kulturlivets vitalisering och en ekologiskt och socialt hållbar utveckling.
Basinkomst anses vidare kunna minska problemen med fattigdom, utanförskap, ohälsa, kriminalitet, barnarbete och prostitution, särskilt i regioner där dessa problem är stora. I den svenska debatten har det också framhållits som viktigt att socialbidraget, som kritiserats för att vara stigmatiserande, skulle kunna tas bort om basinkomst införs.
Kritikerna betonar att basinkomst kräver en hög skatt, att incitamentet att arbeta minskar, och att det i vilket fall som helst är omoraliskt att få pengar utan motprestation. Kritik kommer också från vissa feminister och vänsterdebattörer, som befarar att basinkomst förstärker ojämlikheten mellan könen. Feminister som förordar basinkomst är bland andra Carole Pateman och Nancy Fraser. En vanlig kritik, särskilt från socialdemokrater och borgerliga debattörer, är också att basinkomst bryter mot arbetslinjen.
I länder med utbyggda välfärdssystem, bidrag och socialförsäkringar, är en grundidé att många av dessa system kan avskaffas eller bantas i samband med införandet av basinkomst. Utöver denna grundide har dock olika forskare, debattörer, partier och tankesmedjor olika idéer. Förslag som dryftats är bland annat följande:
I Sverige har Lars Ekstrand nämnt EU-utträde, sänkta försvarskostnader, sänkta kostnader för sjukvård, sänkta företagssubventioner och jordbruksstöd samt skrotande av landstingen som tänkbara (extra) finansieringskällor. Christian Engström och Lennart Fernström har också föreslagit nivåer, utformningar och finansieringar.

Lunds södra är en före detta järnvägsstation i Lund. Stationen låg vid den numera upprivna Lund-Revinge-Harlösa järnväg (Revingebanan). Då fanns där banans största bangård och flera andra byggnader. Stationshuset uppfördes efter ritningar av Einar Sahlén och invigdes den 27 maj 1905.
Nuförtiden finns ett av Kommunals lokalkontor i den bevarade stationsbyggnaden.
På banvallen utefter en del av den upprivna järnvägen mellan Lund och Harlösa löper idag det så kallade Hardebergaspåret, en populär gång- och cykelväg.

Fröken Sverige är en svensk dramafilm från 2004 i regi av Tova Magnusson.
Moa är 19 år och vegan. Med sina vegankompisar demonstrerar hon utanför McDonald's, men egentligen vet hon inte vad hon själv tycker. Hemma för sig själv lyssnar hon på schlagerpop och sminkar sig. När hon en dag får veta att kompisarna tycker hon är töntig får hon nog och bjuder kompisgänget på köttgryta. När hon skaffar sig ett nytt liv dras hon ändå till fel sorts killar, den snobbige André bedrar henne och den ende hon kan lita på är värstingen Jens.
Den svenska premiärvisningen av "Fröken Sverige" var den 3 september 2004. Filmens tagline är "Jag har stans största pattar, you and me forever? ;-)"
"Så här är det att vara tonåring. Det är riktigt roligt, sjabbigt, jobbigt och alldeles underbart ibland. Handen på hjärtat, det här är den bästa ungdomsfilmen sen Fucking Åmål. På riktigt." (Betyg: 5T) Boel Bermann, SVT Text
"Det blir okej, men bara okej tyvärr. Kanske ligger problemet i manusförfattaren Sara Kadefors högt ställda krav på sig själv som hon berättar om i filmbolagets pressmaterial: "Min ambition har varit att skriva en historia som både är underhållande och som ställer viktiga existentiella frågor". Och många trådar har sannerligen tjoffats in i dessa 90 minuter svensk ungdomsfilm. Det hade liksom räckt till en liten miniserie, några alternativa avsnitt av "Spung" kanske. (Betyg: 3T) Karoline Eriksson, Svenska Dagbladet

Arthur Llewellyn Jones-Machen, född 3 mars 1863 i Caerleon, Gwent, Wales, död 15 december 1947 i Beaconsfield, Buckinghamshire, var en brittisk författare, känd för verk inom skräckgenren. 
Hans uppväxt på den walesiska landsbygden fick stor betydelse för hans författarskap. På 1880-talet flyttade han till London. Inspirerad av ockultism, författare som Edgar Allan Poe och inte minst sekelslutsdekadensen skrev han i början av 1890-talet sin mest kända skräcknovell, "The Great God Pan", som publicerades tillsammans med "The Inmost Light" ("Det inre ljuset") i en bok 1894. Året därpå kom hans andra bok, "The Three Impostors", också den i skräckgenren. "Det vita folket" om en ung flickas förkovrande i magi, räknas till skräcknovellerna men visar även prov på 1890-talets dekadenters typiska diskussioner à la Oscar Wildes "Dorian Grays porträtt". Hans senare verk gör nedslag i skräckgenren och innehåller ofta fantastiska inslag, men brukar överlag inte räknas som skräcklitteratur. 
Machens mest kända berättelse är "The Bowmen" från 1914, där han lanserade myten om att spöken från slaget vid Azincourt kom till de brittiska soldaternas hjälp under återtåget från slaget vid Mons under första världskriget. 
"The Hill of Dreams", eller "Drömmarnas berg", från 1907, handlar om hur den unge Lucian Taylor får mardrömmar och hemsökelser efter att ha besökt en gammal borgruin. Hans liv förfaller successivt alltmedan Lucian försvinner in i ett fantasins töcken.
Arthur Machen har varit en viktig inspirationskälla för senare författare i skräckgenren, såsom H.P. Lovecraft.
Iain S. Smith, "Foreword", i 

EFnet, förkortning av "Eris Free network", är ett IRC-nätverk med över 100 000 användare. Namnet kommer från en server som hette just Eris på det första stora IRC-nätverket som inte kunde hantera collisions. EFnet är alltså en ersättare till det nätverket.

Från de sju kvalheaten gick de fyra främsta i varje heat samt de fyra snabbaste tiderna därutöver vidare till kvartsfinal.
Från de fyra kvartsfinalerna gick de tre främsta i varje heat samt de fyra snabbaste tiderna därutöver vidare till semifinal.
Från semifinalerna gick de fyra främsta till final.
Alla tider visas i sekunder.<br>
Heat 1
Heat 2
Heat 3
Heat 4
Heat 5
Heat 6
Heat 7
Heat 1
Heat 2
Heat 3
Heat 4
Michael Johnson, USA, 19,32 s, 27 juli 1996, Atlanta, Georgia, USA
Michael Johnson, USA, 19,32 s, 27 juli 1996, Atlanta, Georgia, USA

Azincourt är en ort och kommun i norddligaste Frankrike. Under hundraårskriget stod där den 25 oktober 1415 ett slag mellan England och Frankrike, där engelsmännen besegrade fransmännen, trots att de senare var betydligt fler (se slaget vid Azincourt). År hade Azincourt invånare.
Antalet invånare i kommunen Azincourt

Lunds östra var en station vid Lund-Revinge-Harlösa järnväg i Skåne. Den öppnades 1905 och hade ett väntskjul samt en biljettkiosk. Från början skulle stationen hetat Lilla Råby. Men namnet ändrades före invigningen, med tanke på att byn Lilla Råby byggts in i Lund. Stationen låg ungefär vid Dalbyvägen.

Erik Carlsson, "Carlsson på taket", född 5 mars 1929 i Trollhättan, död 27 maj 2015 i England, var en svensk rallyförare. Under den aktiva karriären körde han Saab-bilar, till en början privat men under större delen som fabriksförare för Saab. Efter att ha slutat tävla 1970 har han fortsatt som testförare och arbetat i olika PR-sammanhang för Saab.
Smeknamnet "Carlsson på taket" fick han vid SM-tävlingen "Sörmlandsrundan". Erik åkte av vägen och bilen rullade över på taket. C-G Hammarlund startade efter honom och såg eländet när han passerade. Vid den efterföljande kontrollen frågade funktionären efter Carlsson som borde ha kommit. Hammarlund svarade "Vilken Carlsson? Menar du Carlsson på taket?" I Sveriges enda radiokanal sändes vid den tiden Astrid Lindgrens barnbok, "Karlsson på taket", som radiounderhållning på lördagarna. Så namnet "Carlsson på taket" var mycket aktuellt vid denna tid.
Erik Carlsson var från 9 juli 1963 gift med rallyföraren Pat Moss, syster till Stirling Moss, och bosatt i London, England. Pat Moss avled den 14 oktober 2008. Dottern Susie, gift Rawding, föddes 1970, och är numera framgångsrik inom hästhoppning.
Bland de många framgångarna är troligen segrarna i RAC-rallyt och Monte Carlo-rallyt de mest kända. Erik har själv nämnt de båda andraplatserna i Spa-Sofia-Liège-rallyt som de största prestationerna. Men hela listan kan göras mycket lång. Här är några axplock:

Kungl. Fysiografiska Sällskapet i Lund – Akademi för naturvetenskap, medicin och teknik är en av de kungliga akademierna och har till uppgift att främja vetenskapen inom nämnda områden. Det ålderdomliga ordet fysiografi betyder närmast ’naturbeskrivning’, vilket förklaras av den senare meningen i dess formella namn.
Fysiografiska Sällskapet i Lund stiftades 2 december 1772 och bär dessutom epitetet ”kungliga” sedan Gustav III stadfäste sällskapets stadgar 6 mars 1778. Initiativtagare var Anders Jahan Retzius, professor i naturalhistoria och bland stiftarna fanns även sedermera biskopen Nils Hesslén och medicine doktor Anders Barfoth. Från att från början ha haft en huvudsakligen praktisk inriktning, har verksamheten förskjutits mot grundforskning. Akademin har 298 arbetande ledamöter, därutöver ständiga ledamöter; medlemskap i sällskapet förkortas LFS.
Sällskapet förvaltar ett stort antal donationer ur vilka medel utdelas som stipendier, särskilt till yngre forskare. Sällskapet delar även ut priser och medaljer för ”framstående och långvariga forskningsinsatser”.

Medevi gård i Västra Ny socken, Motala kommun, är ett säteri. Säteriet ligger inte vid Medevi brunn utan på motsatt sida av riksväg 50, mycket nära gränsen till Askersunds kommun. Mangårdsbyggnaden finns inte kvar. Den revs efter långvarigt förfall på 1890-talet. Idag återstår de två putsade 1700-talsflyglarna. 
Gårdens historia sträcker sig tillbaka till 1360-talet. Den ägdes då av riksrådet och lagmannen i Uppland Karl Ulfsson (Sparre av Tofta), ej att förväxla med Karl Ulfsson till Ulvåsa (son till Heliga Birgitta). Den Karl Ulfsson som ägde Medevi tillhörde en av rikets förnämsta ätter. Hans farmor Ingeborg Ulfsdotter (Ulv) ägde flera viktiga gårdar i västra Östergötland, bland annat Hårstorp, Vinnerstad, Husbyfjöl och Klosterstad samt Göksholm i Närke. 
Karl Ulfsson överlät i ett större byte 1369 "Midhianwidh" till lagmannen i Östergötland, riksrådet Bo Jonsson (Grip). Medevi gård kom i Vadstena klosters ägo genom ytterligare ett större byte 3 mars 1383, nu mellan Bo Jonsson (Grip) och klostret. Gården blev säteri på 1600-talet och under slutet av samma århundrade blev riksrådet Gustaf Soop ägare till gården. Det var under hans tid som hälsobrunnen på markerna anlades. Fram till 1860 ägdes brunnsverksamheten av säteriet. Det var vid Medevi gård som kungligheterna bodde, då de besökte brunnen. 
På Medevi säteri finns en av landets tidigaste engelska parker. Delar av den anlades på 1700-talet. I parkens västligaste del ligger Kungens kulle. Den har fått sitt namn efter att kung Gustav IV Adolf en gång höll en fest där. Ett omfattande projekt med att restaurera de sex hektar stora park- och trädgårdsanläggningarna pågår. En del av parken användes förr som begravningsplats för gårdens hästar. Ett av lusthusen, som alla nu är borta, utgjorde förlaga för schweizeriet på Medevi brunn.

Göteborg Giants var en idrottsförening i Göteborg som utövade amerikansk fotboll. 
De spelade i den första Superserien 1991 och slutade på en sista plats. Bästa placering i Superserien blev fjärdeplatsen 1995 där de sedan åkte ut direkt i kvartsfinalen. Göteborg Giants gick 2005 samman med Göteborg Mustangs och blev Göteborg Marvels.

Asp ("Aspius aspius," synonym "Cyprinus aspius," L. 1758), i Småland kallad "asping," och i Östergötland och vid Vänern kallad "stam" är en fiskart som tillhör familjen karpfiskar. Den ingår i släktet "Aspius", och familjen karpfiskar. IUCN kategoriserar arten globalt som livskraftig. Enligt den finländska rödlistan är arten nära hotad i Finland. Enligt den svenska rödlistan är arten nära hotad i Sverige. Arten förekommer i Götaland och Svealand. Artens livsmiljö är älvar och åar. Inga underarter finns listade. Namnet Asp kommer av fiskfjällens likhet med barken hos aspträdet.
Aspen har en långsträckt kropp med en djupt kluven stjärtfena. Fenorna är rödgrå till rödbruna. Bröstfenorna är långa, lite spetsiga och är det som är lättast att känna igen aspen på när den är i vattnet. Munnen har ett tydligt underbett och saknar tänder. Aspen kan bli mycket storväxt, de största exemplaren blir över 1 meter långa och kan väga över 12 kg. De fiskar som aspen kan förväxlas med är framförallt färna ("Squalius cephalus") och id ("Leuciscus idus"). 
Aspen är Upplands landskapsfisk och är upptagen på ArtDatabankens Rödlista över arter som är hotade av utrotning som "nära hotad" (NT). Aspen finns även upptagen på Bernkonventionens lista över hotade arter samt EU:s habitatdirektiv. För att försöka rädda arten i Sverige håller ett åtgärdsprogram på att tas fram av Fiskeriverket. Fiskeförbud efter asp råder därför under perioden april–maj i alla vattendrag som mynnar i Hjälmaren, Vänern och Mälaren. 
Aspens utbredningsområde sträcker sig över Europa och ner mot mellersta östern. Den förekommer i södra Norge och södra Finland.
I Sverige finns asp huvudsakligen i de stora sjöarna Vänern, Hjälmaren och Mälaren eller vattendrag som mynnar i dessa. Mindre bestånd finns i sjösystemet Roxen, Boren Edsån och Glan. Mindre bestånd finns även i Emån, Dalälven och Göta älv. Beståndens status i Emån och Dalälven är osäkra och kan vara utrotade. Den finns en leklokal i Edsån i Rotebro där aspen kan ses leka varje vår.
Asp har även påträffats i sjön Ärlången i Östergötland
Aspen skiljer sig från de övriga svenska karpfiskarna genom att vara en utpräglad rovfisk. För unga aspar består födan troligen av plankton och senare av mindre djur som maskar och snäckor innan aspen övergår till fiskdiet. Troligen föredrar aspen mindre fiskar som löja, mört och nors.
Aspen vandrar upp i vattendrag för att leka under april-maj. Leken startar när vattentemperaturen överstiger 6 °C, vilket i Uppland ofta sammanfaller med sista veckan i april. Leken sker på strömmande och forsande platser med stenig botten som ofta är rikligt beväxt med vattenmossa. 
Fiskarna står sida vid sida under leken, ibland upp till tiotalet individer bredvid varandra. Aspen (osäkert om det är honor eller hanar) kan ibland ses hålla ett revir som den kraftigt försvarar genom utfall mot fiskar som kommer för nära. Om en asp av motsatt kön kommer in i reviret vidtar ett annat beteende. Hannen och honan simmar bredvid varandra varefter de följer med strömmen en bit samtidigt som rommen och mjölken avges. 
Huvuddelen av leken är över efter ungefär en vecka beroende på väder och vattentempertur. Rommen, som är genomskinlig till svagt mjölkigt-gulaktig och vidhäftande, läggs i strömmen och fäster på stenar och vattenväxter. Rommen kläcks oftast inom två veckor men detta varierar beroende på vattentemperatur. 
De största hoten mot aspen är habitatdegradering och anläggandet av dammar. Omfattande uträtningar och rensningar i de vattendrag där aspen leker har förstört lek- och uppväxtområden. Vandringshinder som till exempel dammar i de vattendrag som aspen leker i om våren hindrar aspen från att nå gamla lekområden. Troligen har flera bestånd av asp utrotats genom att dammar anlagts. Anläggs en damm nära vattendragets mynning hindrar det aspen från att nå leklokaler uppströms (strömsträckor) vilket kan göra att beståndet dör ut om inga lämpliga leklokaler finns nedströms det nya dämmet. Detta gäller även andra vandrande fiskarter som ål, öring, lax och nejonögon. I Örebro och Uppsala har omlöp och fisktrappor anlagts för att tillåta att asp och andra fiskar ska kunna vandra upp i vattendragen. 
Fiske på leklokalerna dödar eller stressar aspen under den känsliga leken, vilket lett till ovan nämnda förbud. Andelen asp som fångas i sjöarna är okänt men kan troligen påverka bestånden negativt. Fiske i och nära vattendragens mynningsområden bör undvikas i anslutning till leken.
Aspen har sedan länge fångats som matfisk, ben av asp har bland annat påträffats i Birka. Olof Rudbeck den äldre beskriver i slutet av 1600-talet att aspen främst fångades om våren. Lars Salvius anger 1741 att asp fångades under våren strax efter islossningen i Fyrisån och att aspfiske på liknande sätt bedrevs i Sagån. Johan Fischerström beskrev att aspen särskilt fångades i Fyrisån, Arbogaån och Svartån om våren i samband med att den lekte, både med nät, katsor, ryssjor och notar och med krok. Fischerström anger även att fiske av asp med not bedrevs även strax efter islossningen. Tiburtz Tiburtius beskriver 1772 aspfiske i sjön Roxen. Sven Nilsson berättar vid mitten av 1800-talet att aspen fångades dels under lektiden om våren och dels under hösten med nät och not, samt att mete av asp förekom under sommartid. Från 1800-talet finns flera andra beskrivningar av aspfiske i Öster- och Västergötland. I Göta älv, där aspen också förekommer verkar den dock inte alls ha fiskats, den har också saknat dialektalt namn här.
I äldre beskrivningar är det dock ibland osäkert vilken fisk som åsyftas, som flera andra fiskarter även kallats asp. Bland på många håll vissa sikarter kallats asp, särskilt aspsiken. I Skåne, Västergötland och Östergötland har även färna kallats asp. Även i andra länder har asp varit en uppskattad matfisk, den tyske zoologen Alfred Brehm beskrive att asp även där fångades under lektiden med nät men även under andra tider med krok.
I kokböckerna har aspen vanligen rekommenderats att tillagas som andra karpfiskar, och ansågs välsmakande. Vilhelm Lilljeborg ansåg den som en av de mest välsmakande karpfiskarna. Charles Emil Hagdahl nämner aspen kort och säger att den kan serveras på smörgås och inte bör koka för länge. I hemmets kokbok rekommenderas att aspen ungssteks hel. Under 1900-talet kom den dock att förlora sin betydelse som matfisk och har främst använts som agn och kattmat. I "Bonniers kokbok" nämns kort att aspen har liten betydelse som matfisk men kan tillagas som braxen.
 

British Association for Japanese Studies" BAJS" ("Brittiska organisationen för studier i japanska") bildades år 1974 med målet att uppmuntra människor i Storbritannien att studera japanska.
Organisationen ingår i Japan Library Group, som bland annat förvaltar och administrerar det årliga Ivan Morris Memorial-priset.
Den sponsras av Toshiba och Japan Foundation.
"Japan Forum" är den officiella tidskriften.

Asp ("Populus tremula") är ett snabbväxande träd i familjen videväxter. Det förekommer i tempererade Europa och österut till Kina och Japan, samt ett isolerat bestånd i Nordafrika, i Algeriet. Asp finns i hela Sverige upp till trädgränsen och är den enda arten i släktet som betraktas som naturligt förekommande. 
I Nordamerika finns en närbesläktad art, amerikansk asp ("P. tremuloides"), som skiljer sig bland annat på glesare tandning på löven. En korsning mellan "P. tremula" och "P. tremuloides" är det som kallas för hybridasp och denna anses växa snabbare, vara lättare att föryngra och härdigare mot vissa sjukdomar än den inhemska aspen.
När inlandsisen började lämna södra Sverige kom de första trädslagen, asp, björk och sälg, in från Danmark. Invandring skedde främst under varmare perioder 10 800 till 8 900 f. Kr. Omkring 7 000 f. Kr. var aspen allmän i hela Götaland och omkring 3 000 f. Kr. hade den kommit upp mot fjälltrakterna. Idag finns aspen i hela landet upp till trädgränsen och är Jämtlands landskapsträd.
Aspen bildar lövfällande, påfallande raka träd på upp till 35 meter (Norge) eller mer. I utsatta lägen kan de dock bli relativt busklika. Aspen växer sällskapligt på torra platser, i hagmark, på berg o.s.v. De långa, vågräta rötterna alstrar rotskott i mängd, som snabbt växer upp till täta dungar. Barken är slät och förblir länge grönaktigt gulgrå; för sin saftighets skull gnags den ofta av på unga aspar av många djur. På stammen av fullvuxna aspar förekommer ofta gul vägglav.
Unga aspskott har hjärtformade, finsågade blad, men på gamla skott är bladskivan i det närmaste helt rund med buktad kant. Bladskivan blir 1,5 till 8 cm i diameter. Lövens höstfärger går från ljust klart gult till mörkt rött. 
Liksom övriga arter inom familjen är aspen en tvåbyggare. Men i motsats till till exempel Salix-arterna är den vindblommig och har både han- och honblommor i hängen (se plansch). Hanblommorna särskiljs på att hängena är ungefär dubbelt så långa som honhängena. Båda slagen blommor har en litet bägarlik kalk, samt handflikigt skärmblad, kantat av långa hår till vinterskydd för blommorna. Aspen blommar tidigt på våren, med början redan i april i Skåne fram till början av juni i Norrland. Veden är tämligen porös.
Asplövens lättrörlighet och ständiga dallring uppkommer på grund av att bladskaftet är tillplattat från sidorna och är långt i förhållande till den fasta, styva och tunga bladskivan. Därför faller skivan över åt höger eller vänster redan för en mycket svag vind utan att kunna stanna i något av dessa lägen. Aspen har också kortskaftade blad, som inte är i ständig rörelse; dessa blad har vid skivans bas två små skålformiga honungskörtlar, "extraflorala nektarier", som lockar myror upp i trädets krona, vilka håller växten fri från andra insekter. 
Den ständiga dallringen hindrar skadliga insekter från att få fäste på bladen. Däremot förekommer en svamp som angriper asplöven och förbrukar bladmassan, men lämnar alla nerver kvar. Följden blir genomskinliga löv som ger ett silverglänsande intryck, vilket blivit en allt vanligare syn i Mellansverige.
Att någon "darrar som ett asplöv" betyder att denne är rädd. 
Pelarasp, även Älgaråsasp ("Populus tremula 'Erecta' ") är en smal, pelarformig variant som härstammar från en aspdunge utanför Älgarås där det finns ett flertal exemplar av formen. Pelaraspen förekommer även planterad i parker och privata trädgårdar i övriga Sverige. Den uppskattas som parkträd främst på grund av sitt utrymmessnåla växtsätt.
Hängasp, "Populus pendula," har nedåthängande grenar.
Jätteasp, "Populus gigas," blir särskilt hög.
Eftersom aspen också sprider sig med rotskott kan man ofta se dungar med aspar där lövsprickningen "avslöjar" vilka rotskott som kommer ur samma rot. De nya skotten är ett och samma träd (samma individ), om än med flera stammar. Den etablerar sig gärna på övergivna åkrar, och råkar man få ett bestånd i potatislandet är den enda metoden att bli av med dem, att ringbarka hela beståndet, eftersom det skjuter upp nya rotskott inom några veckor om man bara kapar dem.
Gamla aspar är populära boplatser för fåglar och andra djur. Det ganska mjuka träet är lätt för hackspettar att bearbeta och i gamla hackspettsbon flyttar gärna ekorrar, fladdermöss, mårddjur och (i Finland och österut) flygekorrar in. Den stora lövmängden ger en god jordmån när de förmultnat.
Veden är vit, porös och lätt och lämpar sig inte som varaktigt byggnadsvirke, ett område är panel och bastulavar. Aspen används framför allt till massaved, men har även stor betydelse som material till tändstickor tack vare dess raka fiberriktning, förmåga till spjälkning och att brinna bra. Tidigare var även tändsticksaskar tillverkade av aspfaner (numera kartong).
Historiskt sett har asp kommit till användning till stockbåten äsping, troligen för att virket är lätt att bearbeta med enkla handverktyg.
Inom folkmedicinen används asp till utvärtesbehandling som antiseptiskt medel och för invärtes bruk som medel mot feber. Det är glykosider, garvämnen, flavonoider, kanelsyrederivat och mineralsalter som är aktiva substanser. De delar av växten som används är bark, färska blad och blomknoppar. 
"Tremula" kommer av latin "tremulare" = darra, med syftning på de lättrörliga bladen.
I Småland kallas aspen "espe," på Öland "esp."
Med "espe" menas också en aspdunge (jämför "björke," en isolerad samling björkar; "eke," en eklund).

Avföring (latin: faeces) är den substans som återstår av födan efter att den passerat genom en organism som absorberat delar av dess näringsinnehåll. Utsöndrandet av denna substans kallas "defekation".
Avföring kallas även faeces (latin) och exkrement. Spillning är en vanlig benämning på djurs avföring. Mer alldagligt kan avföringen kallas för exempelvis bajs eller skit.
I en del länder, bland annat Sverige används inom äldreomsorgen och sjukvården termerna "A" (stor) och "a" (liten) för att ange avföringens kvantitet. Denna dokumenteras sedan på en så kallad avföringslista. Dock använder vissa vårdinrättningar sifferbeteckningar där "1" står för liten, "2" för mellan och "3" för stor. För att ytterligare precisera kvantiteten används också ibland plustecken respektive minustecken, som kombineras med siffrorna. Ibland används även termerna "D" (stor) och "d" (liten) för särskild klassifikation av lös avföring.
Avföring kan också klassificeras utifrån hur hårt eller löst det är, på en sjugradig skala, Bristol Stool Scale.
Avföring hos samtliga arter med ett fungerande matspjälkningssystem består i huvudsak av ämnen avsedd art ej kan tillgodogöra sig. Hos människan består avföringen av stora och ospjälkade molekyler såsom cellulosa, hemicellulosa, pektin samt lignin. I avföringen finns dessutom vatten, bakterier, oorganiska ämnen såsom kalcium och fosfat, samt en liten mängd fett.
Hos däggdjur som människan finns det bakterier i avföringen, som trivs i den näringsrika miljön i tjocktarmen. Dessa bakterier producerar bland annat en del B-vitaminer och vitamin K. De är även en del av kroppens immunförsvar.
Vanligtvis är mängden avföring mellan 75ml och 250ml per dag. Den gulbruna färgen kommer från gallfärgämnens nedbrytningsprodukter, och lukten från aromatiska aminer, såsom skatol och indol. Vid sjukdom kan färgen på avföringen ändras till exempelvis grå eller svart. Mörk avföring kan även orsakas av stort intag av blodmat.
Vissa djur äter regelmässigt sin egen, sina artfränders eller andra arters avföring; detta kallas koprofagi. Vissa djur lever på fekalier.
Guano kallas de stora mängder avföring som bildas av fåglar i områden med stor biomassa i havet på grund av uppvällningar. Guano ingår som en viktig del i jordbruk som gödning.
Fossilerad avföring kallas koproliter.
Olav, Sand; Sjaastad, V. Øystein; Haug, Egil; Bjålie, Jan G.; Bolinder-Palmér (översättning); Grönwall, Karin (översättning); Olsson, Kristina (översättning) (2006) "Människokroppen: Fysiologi och anatomi". Andra upplagan. Liber 

Fivelstads församling var en församling i Linköpings stift inom Svenska kyrkan i Motala kommun. Församlingen uppgick 2006 i Aska församling.
Församlingskyrka var Fivelstads kyrka.
Församlingen har medeltida ursprung. 
Församlingen utgjorde åtminstone till 1540 ett eget pastorat, var därefter till 1941 annexförsamling i pastoratet Hagebyhöga och Fivelstad som 1 maj 1872 utökades med Orlunda församling. Från 1941 till 1962 annexförsamling i pastoratet Fivelstad, Hagebyhöga och Orlunda. Från 1962 till 2006 annexförsamling i pastoratet Varv och Styra, Fivelstad, Hagebyhöga, Orlunda och Västra Stenby. Församlingen uppgick 2006 i Aska församling. 
Församlingskod var 058326.
Lista över kyrkoherdar i församlingen.
Lista över komministrar i församlingen.

Gudsbevis är logiska resonemang som på filosofisk väg försöker argumentera för existensen av en eller flera gudar. Sådana logiska resonemang var populära under medeltiden, särskilt som en del av skolastiken avseende Gud i kristen tro. Thomas av Aquino kallade dem för "vägar" till visshet om Guds existens. Läran om rättfärdigandet för den kristna tron kallas apologetik. Idag är det få som använde de medeltida logiska och filosofiska Gudsbevisen som de ursprungligen var formulerade i debatten, men nya varianter av argumenten förekommer. Varken teister eller ateister betraktar idag sina argument för och emot Guds existens som absoluta bevis, utan liksom inom många andra forskningsområden ses bevisandet idag som en fråga om vad som är mest troligt och sannolikt.
Det finns argument av olika slag. Det kosmologiska gudsbeviset utgår från världens existens och tänker sig därför att världen har en skapare. Mirakel, till exempel Jesu uppståndelse, har studerats och argument har framställts för att dessa händelser ägt rum och tyder på Guds existens. Personliga religiösa erfarenheter är ytterligare ett argument. Slutligen finns det ontologiska gudsbeviset som enbart utifrån begreppet "Gud" söker leda hans existens i bevis. Även kritik mot dessa argument har framförts.
Gudsbevis och argument för eller emot religioners föreställningar om verkligheten studeras och diskuteras inom ämnet religionsfilosofi. I denna artikel finns även utrymme för direkta motargument mot gudsbevisen. För övriga argument "mot" Guds existens, och motargument mot dessa, se artiklarna Kritik av teism och Religionskritik.
Argument som utgår från det faktum att det existerar någonting, snarare än ingenting, kallas kosmologiska gudsbevis (grekiska "kosmos" betyder "värld"), en term myntad av Immanuel Kant. Argumenten kan ha många olika utformningar, men gemensamt är att de utifrån världens existens tänker sig att det måste existera en teistisk eller deistisk Gud som skapat den. Allt som sker har en orsak. Det är därför rimligt att även världens uppkomst har en orsak, hävdas det. Föreställningen att världens existens leder tanken till en Skapare är uråldrig och återfinns till exempel på åtskilliga ställen i Bibeln.
Alternativen till att världen uppkommit genom att den skapats av Gud är:
Det kosmologiska gudsbeviset stipulerar att universums uppkomst har en orsak genom att införa en intelligent skapare, som står utanför vår förståelse och vårt universum, och inte begränsas av dess naturlagar. En liknelse är att en programmerare (motsvarande Gud) skulle kunna programmera (formulera lagar för) en datorsimulering som ger upphov till att en intelligent livsform utvecklas i en simulerad värld. Orsaken till simuleringen uppkomst står då att finna utanför simuleringens rum-tid. Programmerarens agerande följer inte simuleringens lagar, och står därför utanför den simulerade observatörens förståelse. Programmeraren kan stoppa simuleringen, manipulera några tillståndsvariabler, och återstarta simuleringen. En observatör inne i datorsimuleringen skulle då uppfatta att något som bryter mot programmets regler (naturlagarna) har inträffat, men skulle inte kunna påvisa fenomenet med upprepningsbara experiment. Observatören kan ge argument för programmerarens existens men kan inte absolut bevisa existensen om inte programmeraren ger sig till känna.
Frågan som ovillkorligen uppkommer är vad som i sin tur är orsaken till skaparen. Många religiösa anser att man inte behöver förklara hur Gud uppkommit. På medeltiden var argumentet för detta att eftersom Gud per definition finns (enligt exempelvis det ontologiska gudsbeviset) behöver man inte förklara hur Gud har uppkommit, och att med det givet, är det det sannolikaste svaret om skapelsen att det är han som skapat världen, vilket bevisar att han finns. Det är en sammanfattning av det kosmologiska gudsbeviset i en ursprungliga variant. Idag handlar argumenten (från båda sidor) om sannolikheter och troliggöranden istället för absoluta bevis, och om vem som har bevisbördan. Ytterligare ett argument är att en icke fysisk entitet som existerar bortom tid och rum per definition är tidlös och utan orsak. Exempel på motargument i modern litteratur skriven av förespråkare för det kosmologiska gudsbeviset är att inom andra debatter krävs inte att den som föreslår en orsak till en händelse i sin tur behöver ge orsaker till denna i en oändlig kedja av orsaksamband. 
En annan vanlig kritik av det kosmologiska gudsbeviset är att en intelligent skapare framstår som en komplex jämfört med att universum och naturlagar som uppkommer ur ingenting och utan orsak, och därför enligt kritiker av det kosmologiska gudsbeviset får problem med Occams rakkniv. Ett svar från teister är att en designer, såsom varande en ickemateriell entitet, är maximalt enkel ur ett fysiskt perspektiv, liksom att universums uppkomst ur "ingenting" och utan orsak är en mer irrationell tanke, eftersom händelser utan orsak inte förekommer i vår vardagliga erfarenhet. 
Alla dessa saker är svårare att förklara uppkomsten av utifrån en materialistisk världsuppfattning, det vill säga uppfattningen att världen endast består av materia, menar de som förespråkar argumenten. Vissa menar att Evolutionsteorin erbjuder en sådan heltäckande förklaringsmodell för hur alla dessa företeelser uppkommit. 
De kosmologiska argumenten är giltiga för alla teistiska religioner, det vill säga religioner som tror på en Gud som skapat världen och är verksam idag, samt de deistiska trosuppfattningarna, de som tror på en skapande gud men som ej är verksam idag.
En rad hypoteser finns för hur livet på jorden uppstod, men ingen är allmänt vedertagen bland forskare och endast glesa och sporadiska framsteg görs inom området. Det anses därför av vissa troende att liv på jorden är för komplext för att ha uppkommit genom en kemisk slumpprocess med rimlig sannolikhet. Många troende anser att människan har mentala förmågor (exempelvis samvete, altruism, ondska, förnuft, tänkande, känsla, medvetande, språk, förmåga att utveckla och sprida kultur och normer) som skiljer sig så mycket från (övriga) djur och därför inte (enbart) kan förklaras genom biologi och evolution utan även med en själ. Förespråkare för kreationism hävdar att det finns en brist på mellanformer mellan vissa huvudgrupper av arter, och förespråkare för intelligent design hävdar att vissa organ, exempelvis människans hjärna, är för komplexa för att kunna ha utvecklats enbart genom evolution, medan förespråkare för teistisk evolution ser livets komplexitet som ett bevis på att naturlagar avsiktligt utformats så att liv skulle uppstå och vidareutvecklas till en intelligent livsform. Gemensamt för dessa troende är att de ser livets och människans existens som tecken på en oerhört överlägsen intelligens, en gud, som antingen har skapat människan och andra huvudarter i detalj, eller som har utformat naturlagar som skulle leda fram till människan, och/eller gjort ingripanden i den evolutionära utvecklingsprocessen vid några tillfällen. Mot detta kan anföras att man i så fall måste visa hur Gud kommit att existera, en minst lika osannolik företeelse som biologin. 
Det ontologiska gudsbeviset argumenterar för Guds existens enbart utifrån begreppet "Gud". Framfört av bland andra Anselm av Canterbury och René Descartes. Det är uppställt som följer:
Apologeten William Lane Craig har, med inspiration från filosofen Alvin Plantinga, utformat argumentet på följande sätt:
En typ av argument utgår från vad Gud uppenbarar för den enskilde troende och den troendes egna erfarenheter av möten med Gud. Dock finns det svårigheter att argumentera för Guds existens utifrån denna typ av personlig erfarenhet, då den inte är nåbar för utomstående. Inom religionspsykologin söker man efter inomvärldsliga förklaringar till sådana erfarenheter. Det kan tvärtom vara ett argument mot Guds existens, varför, om Gud finns och vill att vi ska tro på honom, han inte visar sig tydligare och för fler. 
Den kristna tron är en uppenbarelsereligion. De kristna tror att Gud talat till vissa människor, som kallas profeter. Dessa har sedan skrivit ner Guds tilltal i Bibeln. Kristna hävdar vidare att Gud handlat i historien samt själv besökt oss som människa genom Jesus Kristus. Berättelserna om dessa Guds handlingar skrevs ner i Bibeln. Detta är Guds särskilda uppenbarelse, det han talar om på ett mer tydligt och specifikt sätt, och till vissa personer, än den allmänna uppenbarelsen i världen. Detta Guds föregivna handlande är alltså åtkomligt för studium och prövning. Bibeln som historisk källa är omdebatterad.
Mot dessa argument kan invändas, att det krävs mycket för att tro en så osannolik händelse. Händelsen ägde rum för mycket länge sedan. De enda namngivna vittnena var med i samma religiösa rörelse och de enda dokumenten är de kristna skrifterna. Alternativa redogörelser kan ha röjts ur vägen av Kyrkan.
Krauss, Lawrence M., (2012), "Ett universum ur ingenting", Fri Tanke Förlag, ISBN 978-91-86061-54-8


Linus, född i Toscana, död i Rom, var påve antingen från 64 eller 67 till 76 eller 79 och Petrus efterträdare som biskop av Rom. Linus vördas som helgon inom Romersk-katolska kyrkan och Ortodoxa kyrkan. Hans minnesdag firas den 23 september i väst och 5 november i öst.
Det finns flera källor som nämner Linus, men dessa framlägger olika uppgifter. I "Liber Pontificalis" hävdas det, att Linus kom från Toscana och att hans far hette Herculanus, att han utgav en föreskrift om att kvinnor skulle ha huvudbonad vid kyrkobesök, att han dog martyrdöden och att han är begravd vid sidan om den förste påven Petrus. En Linus omnämns också i Paulus brev, men om det är samma person är okänt. Hans minnesdag i Romersk-katolska kyrkan är den 23 september, vilket även det bygger på "Liber Pontificalis."
Enligt Irenaeus valdes Linus av prästerskapet i Rom och stadens invånare efter att apostlarna avlidit.

Cynism, termen har flera olika likartade betydelser. Den mest populära betydelsen avser en närmast känslokall livsåskådning ("illusionslös").
Det kan även syfta på att bara se människan och/eller samhället som det är, utan att påverkas av vedertagna regler och normer. Den senare betydelsen härstammar från termens ursprung, den kyniska skolan i antikens Grekland vilken inte förespråkade känslokyla utan oberoende och självbehärskning. Den mest kända cynikern var Diogenes från Sinope.
En vanligt förekommande definition i adjektivmening kan även syftas med att en person nästan är pessimistisk, med en kritisk insyn på saker och ting som i en generalisering av andras tolkningar är något negativt. 
Detta är en modern glidning då titeln cyniker tidigare avsåg en person som förkastade både pessimism och optimism och valde den ohämmat sakliga vägen där man anstränger sig för att inte färga verkligheten med orimligt positiv eller negativ inställning. En illusionslöshet där man försöker att inte tro något dåligt eller bra som man inte har grund till, utan se både positiva och negativa element och erkänna de för det de verkligen är, respektive. Detta har ofta av optimister setts som en sorts pessimism, vilket format språkbruket.



Hookes lag (efter Robert Hooke) är en fysikalisk princip enligt vilken en kraft ger en deformation av mekaniska fjädrar och vissa elastiska material och är proportionell mot avvikelsen från jämviktsläget. Med vektornotation kan Hookes lag skrivas
där F är kraften, "k" är en konstant och x är förskjutningen från jämviktsläget.
För många material gäller Hookes lag som en första approximation under förutsättning att de elastiska deformationerna är tillräckligt små. Många tekniska konstruktioner är en tillämpning av Hookes lag, till exempel fjädervågar och manometrar.
Hookes lag är grundläggande inom hållfasthetsläran, där för små elastiska deformationer, den mekaniska spänningen "σ" är proportionell mot töjningen "ε":
där konstanten "E" är elasticitetsmodulen.
Antag en fjäder vars ena ända är fastsatt och vars andra ända är fritt rörlig, se "figur 1".
För en idealiserad fjäder är deformationen proportionell mot den kraft som verkar i fjäderns längdriktning enligt
där vektorn F representerar fjäderns återställande kraft, "k" är "fjäderkonstanten" i newton per meter (N/m) och x är fjäderns avvikelse från jämviktsläget. Om fjäderns fria ända flyttas från jämviktsläget, kommer den återställande kraft som fjädern utövar att vara riktad mot jämviktsläget.
Om en sträckt eller sammanpressad fjäders fria ända kopplas till en massa, som kan röra sig utan friktion i fjäderns längdriktning, erhålls en harmonisk rörelse, där oscillationens frekvens ökar med ökande styvhet hos fjädern (högre "k").
Om fjäderkonstanten är 1 N/m så krävs kraften 1 N för att dra ut fjädern 1 m.
Hookes lag kan generaliseras till tre dimensioner. Spänningarna inuti ett kontinuerligt elastiskt material (som hos ett block av gummi eller en metallstång) är förbundna av linjära relationer, som matematiskt liknar Hookes lag och som ofta refererar till detta namn.
Spänningstillståndet hos ett fast ämne kan dock inte beskrivas med en enda vektor. En viss mängd av ett ämne, oavsett dess storlek, kan komprimeras, sträckas och skjuvas samtidigt längs olika eller sammanfallande riktningar.
För att beskriva denna komplexitet måste det relevanta spänningstillståndet i en given punkt representeras av två andra ordningens tensorer, töjningstensorn formula_4 (i analogi med förskjutningen x) och spänningstensorn formula_5 (motsvarande den återställande kraften F) och analogin med Hookes lag för en mekanisk fjäder blir då
där formula_7 är en fjärde ordningens tensor (en linjär mappning mellan andra ordningens tensorer som vanligen kallas styvhetstensor) . 
I ett tredimentionellt kartesiskt koordinatsystem, kan töjningsstensorn respektive spänningstensorn representeras av matriserna
Genom att vara en linjär mapping mellan de nio talen formula_9 och de nio talen formula_10, representeras styvhetstensorn formula_7 av 3×3×3×3 = 81 reella tal formula_12. Enligt Hookes lag är då
där formula_14 och formula_15 är 1, 2 eller 3.
Alla tre tensorerna varierar från punkt till punkt inom den elastiska kroppen och kan dessutom variera med tiden. Töjningstensorn formula_4 endast specificerar mediets förskjutningar hos partiklar i punktens omgivning, medan spänningstensorn formula_5 specificerar de krafter som intilliggande element utövar på varandra. De är därför oberoende av kroppens sammansättning och fysikaliska tillstånd. Styvhetstensorn formula_7, är å andra sidan en materialegenskap och beror ofta av fysikaliska tillståndsvariabler som temperatur, tryck och mikroskopiska detaljer.
Beroende på inneboende symmetrier hos formula_5, formula_4, och formula_7, är endast 21 elastiska koefficienter hos dessa oberoende . För isotropiska medier (vilka har fysikaliska egenskaper som är oberoende av riktning), kan formula_7 reduceras till endast två oberoende tal, bulkmodulen formula_23 och tvärkraftsmodulen formula_24, vilka kvantifierar materialets motstånd mot förändringar i volym respektive tvärkraftsförskjutningar.


Utmattning beskriver försämring av ett materials hållfasthet orsakad av upprepade, låga mekaniska spänningar. Utmattningsbrott sker vanligtvis i tre steg. Under det första steget uppstår den initiala sprickan. Under det andra steget växer sprickan för att i steg tre utsättas för ett katastrofalt brott. Dessa utmattningsbrott utgör cirka 80 % av alla maskinkonstruktionshaverier och cirka 90 % av alla brott i metaller.
Det första steget vid utmattning är steg I, vilket utgörs av en initial spricka som ofta börjar vid en repa på ytan eller en inre defekt såsom en inneslutning. I steg II växer sprickan lite för varje cykel som den utsätts för. Ytan får små millimeterstora böljeslagsmärken (kallas på engelska för "beach marks" och skall inte förväxlas med "striations" som är mikrometerstora), det vill säga en räffla för varje cykel som sprickan vuxit (se figur 1). I steg III, när sprickan vuxit tillräckligt mycket alternativt om sprickan utsätts för en större last, sker ett plötsligt, katastrofalt brott.
Vid utmattning påverkas plasticiteten (deformerbarheten) och sträckgränsen. Ett materials förmåga att motstå utmattning kallas utmattningshållfasthet, egenskapen hos material att inte brista vid ett stort antal spänningsväxlingar. I detta avseende är stål en unik legering, som visar en utmattningsgräns, det vill säga en högsta spänning vid vilken brott ej inträffar, trots ett stort antal (>1.000.000) lastväxlingar. Om ett material har dålig utmattningshållfasthet kan detta bero vibrationer, fram och återgående rörelser etc, men även inre spänningar. Dålig utmattningshållfasthet kan ge uttryck i vätesprödhet som uppstått under ytbehandlingsprocessen hos ett material. En utmattningsförbättrande process kan vara kemisk eller mekanisk beroende på orsaken till dålig utmattningshållfasthet.
Man skiljer på utmattningsbrott som sker efter fler eller färre cykler än 10.000. Det tidigare kallas HCF ("high cycle fatigue") och det senare kallas för LCF ("low cycle fatigue").
I figur 2 syns dessa räfflor eller böljeslagsmärken i det mörkare partiet av brottytan. Här har alltså steg II skett. Den ljusare och gropigare ytan är restbrottytan där det katastrofala brottet skett i steg III.
LCF, "low cycle fatigue", är ett utmattningsbrott orsakat av plastisk töjning efter ett relativt lågt antal cykler (under 10.000 cykler).
HCF, "high cycle fatigue", uppträder exempelvis vid snabb rotation, vanligtvis med rotation av något med miljontals cykler. Utmattning av detta slag kan även uppkomma vid mer komplicerade belastningssituationer då belastningen sker i olika steg och denna belastning kan också ha olika riktningar. Dessa steg upprepas sedan på ett likformigt eller likartat sätt. Varje sådan upprepning utgör en belastningscykel. HCF kan då uppkomma efter ett stort antal av dessa belastningscykler.
Materialegenskaperna vid HCF beskrivs av Wöhler-diagram, även kallat S-N-diagram. Ett Wöhler-diagram visar utmattningsspänningen "σ" i förhållande till livslängden i cykler "N". Detta beskrivs av Basquins formel: formula_1, där "N" är antalet cykler, "σ" är amplitudspänningen medan "C" och "p" är empiriskt bestämda konstanter. Amplitudspänningen är definierad som formula_2, där "σ" är maximala spänningen och "σ" är minimala spänningen. Wöhler-kurvor tas fram experimentellt vid utmattningsprovning. Provbitar ges initiala mikrosprickor och utsätts därefter för olika spänningsamplituder. Utmattningsgränsen (om sådan uppvisas) är den spänning där kurvan planar ut och blir horisontell.







Idealisering, metod som används framför allt inom naturvetenskaperna, och i viss mån inom samhälls- och beteendevetenskap.
Idealisering innebär en förenkling av verkligheten till en modell på vilken en känd teori kan tillämpas.
Enligt en känd filosof, Rudolph Hansell, är idealism bara ett sätt att förskjuta den abstrakta tankegången till ett mer förenklat vetenskapsförhållningssätt. 
Inom psykologin ses idealisering som en försvarsmekanism och räknas som lätt verklighetsförvrängd nivå på DSM:s skala för copingstrategier, dvs nivå 4 av 7, där 7 är psykotisk nivå.



Svenska rallyt (sedan 2010 kallat "Rally Sweden") är Sveriges största rallytävling. Det ingår i Rally-VM (WRC). Rallyt går på smala, krokiga och oftast hala vägar i Värmland. Det kördes första gången 1950 (sommartävlingen "Midnattssolsrallyt"), sedan 1965 som vintertävling.
Svenska rallyt kördes första gången 1950 som "Midnattssolsrallyt", då i sommarmiljö. Tävlingen hade detta namn fram till 1964. 1965 kördes rallyt för första gången som en vintertävling och har gjorts så sedan dess. Från 1967 startar och slutar rallyt i samma stad, Karlstad. Tidigare hade man olika start- och målstäder. Flygfältet i Hagfors är servicecentrum och den egentliga mittpunkten i VM-rallyt. Från 2010 utgår tävlingen återigen från Hagfors.
År 1973 instiftades ett VM för tillverkare vilket gjorde att tävlingen fick ett ökat utländskt intresse. Dock beslutade KAK det året att rallyt skulle köras med dubbfria däck, eftersom de vill påskynda utvecklingen av odubbade vinterdäck. Ett dubbat rallydäck idag har cirka 400 dubbar med 5-6 mm långt dubbutstick, jämfört med ett vanligt vinterdäck, som har cirka 100 dubbar och 1,5 mm utstick. 
Två gånger har Svenska rallyt ställts in. Första gången var 1974 och då ställdes det in på grund av oljekrisen 1973-1974. Andra gången var 1990. Den gången var det den milda vintern i stora delar av Sverige som gjorde att man inte kunde köra rallyt, eftersom de tjälfria vägarna inte höll för rallytrafik. Efter det har rallyts sträckning lagts längre norrut, ungefär i nivå med Hagfors, varför en del klassiska sträckor, såsom Bäckelid, Storfors och Hult, försvunnit. Även 2016 var tävlingen nära att bli inställd, eftersom det milda vädret slog till i slutet av januari. 
Svenska rallyt kördes ej 2009, eftersom det inte ingick i VM-serien. Den 27 april 2010 meddelades att tävlingen kan köras igen även 2011, på grund av det norska rallyts ekonomiska problem . År 2012 kördes rallyt den 9-12 februari.

Gripande är det svenska juridiska begreppet för polismans rätt att göra ett tillfälligt frihetsberövande av en person som misstänks för brott. 
Lagen säger att om det finns skäl att anhålla någon, får en polisman i brådskande fall gripa personen även utan anhållningsbeslut. Har någon gripits, ska han eller hon så snart som möjligt förhöras av polisman eller åklagare. Åklagaren ska snarast efter förhöret besluta om den misstänkte ska anhållas eller inte. Om åklagaren inte beslutar om anhållan, måste beslutet om gripande omedelbart hävas.
År 1992 dömde Högsta domstolen ett polisbefäl för tjänstefel, för att han underlåtit att hålla omedelbart förhör med en gripen person. 
För icke polismans rätt att gripa misstänkta, se envarsgripande.
Arrestering är ett begrepp för frihetsberövande som inte används inom svensk civil rättsskipning. När man i anglosaxiska länder talar om att någon blivit "arrested", motsvaras det i Sverige oftast av begreppet "gripen", dvs ett tillfälligt frihetsberövande utfört av polisman.
Begreppet "arrested" är i anglosaxiska länder även den formella juridiska termen när någon delges misstanke om brott som ett resultat av ett förhör. I en sån situation motsvaras "arrested" närmast av det svenska begreppet anhållande, med den skillnaden att ett svenskt anhållande måste göras av en åklagare medan en arresteringsorder kan utfärdas av ett polisbefäl. Enligt inreseregler i USA ges inte visumfrihet bland annat om vederbörande någon gång blivit "arrested" för drogrelaterade misstankar.
Uttrycket "arrestering" förekommer i svensk lag enbart i den svenska översättningen av Europakonventionens artikel 5, i "lagen (1994:1219) om den europeiska konventionen angående skydd för de mänskliga rättigheterna och de grundläggande friheterna", som gäller som lag i Sverige sedan 1994.
Fram till 1973 förekom inom den svenska försvarsmakten begreppet arrest. Det avsåg då ett kortvarigt frihetsberövande som kunde utdömas av ett regementes vakthavande befäl vid disciplinärenden, men kunde även utdömas av krigsdomstol vid ringare förbrytelser mot 1881 års strafflag för krigsmakten. Ordet "arrest" var även namnet på ett regementes häkte.

Häktning är ett straffprocessuellt tvångsmedel som kan användas för att under en längre tid frihetsberöva personer som är misstänkta för grövre brott.
I vissa andra länder, även i Europa, kan en misstänkt formellt hållas häktad under betydligt längre tid än i Sverige. Detta gäller bland annat Belgien och Italien. I många länder intas häktad person på vanlig fängelseavdelning, där denne sitter intagen tillsammans med personer som redan dömts för brott. Eftersom häktning kan förlängas fritt antal gånger även i Sverige är detta i praktiken av mindre betydelse.
I många länder (dock inte Sverige) finns det möjlighet för en häktad att släppas i väntan på rättegång mot att en säkerhet i pengar deponeras, som förloras om vederbörande inte infinner sig. Det kallas Borgen.
Enligt svensk rätt kan en person som är skäligen misstänkt (den lägre graden av misstanke) eller på sannolika skäl misstänkt (den högre graden av misstanke) frihetsberövas för brott som kan leda till fängelse i ett år eller mer.
Skäl för häktning föreligger om det som påföljd för brottet är föreskrivet fängelse ett år eller däröver, det inte är uppenbart att skäl för häktning saknas, och något av det följande stämmer:
eller vid "sannolika skäl" oberoende av brottets beskaffenhet:
En person kan av domstol häktas och därmed hållas frihetsberövad under en tid av högst 14 dagar (sju dagar om endast misstankegraden "skäligen misstänkt" föreligger), varefter ny häktningsförhandling ska hållas. För misstänkt som ännu inte fyllt 18 år krävs "synnerliga skäl" för att beslut om häktning ska kunna meddelas av domstol. Den första häktningsförhandlingen efter frihetsberövande ska varit begärd senast kl 12 tredje dagen efter det den misstänkte anhållits, varpå häktningsförhandling måste hållas utan dröjsmål och senast fyra dygn efter att den misstänkte greps eller anhållningsbeslutet verkställdes, d.v.s. från det att han i realiteten berövades friheten. För häktning på graden "skäligen misstänkt" krävs även att det är av synnerlig vikt att den misstänkte tas i förvar i avvaktan på ytterligare utredning om brottet. 
Om det på grund av den misstänktes ålder eller hälsotillstånd kan befaras att häktning skulle medföra allvarligt men för den misstänkte, får häktning ske endast om det är uppenbart att betryggande övervakning inte kan ordnas.
Högsta domstolen har 2008-01-30 i mål B 466-06 hävt häktning för 16-årig pojke sedan han istället kunnat placeras på särskilt ungdomshem. 
Den som är häktad kan underkastas "restriktioner", vilket betyder att åklagaren (förundersökningsledaren) i målet kan fatta beslut om att avskära den häktades kontakter med omvärlden, i form av tillgång till TV, radio, nyhetstidningar, telefonsamtal, brev eller besök av närstående med flera på häktet.
Den som är häktad förvaras av kriminalvården, endera på häkte eller på en häktesavdelning på en anstalt. I de flesta fall väcks åtal inom 14 dagar från häktningsbeslut, varefter rättegång ska hållas i tingsrätt snarast och senast inom två veckor från dagen för åtals väckande. 
Väcks inte åtal inom två veckor ska rätten ompröva beslutet om häktning var fjortonde dag. 
Häktning i samband med fällande dom av person som inte är häktad får inte ske utan att denne fått yttra sig i frågan vid förhandling enligt Högsta domstolens beslut 1992-08-10 i mål Ö 2569-92.
Sedan häktningsbeslut som meddelats av tingsrätt och hovrätt befunnits icke vara lagligt grundade, har Högsta domstolen 1999-08-11 i mål Ö 3425-99, utan hinder av att Riksåklagaren yrkat att förhör i häktningsfrågan skulle hållas i Högsta domstolen och ny häktningsförhandling begärts i hovrätten, förordnat att den häktade skulle försättas på fri fot.
Bestämmelserna om häktning har ansetts inte vara tillämpliga vid talan jämlikt 28 kap. 8 § brottsbalken om undanröjande av skyddstillsyn enligt Hovrättens för Nedre Norrland beslut 1996-05-14.

Väktare är en person anställd av ett auktoriserat bevakningsföretag för att utföra bevakning. En väktare är en formell yrkesroll med uttryckliga befogenheter i motsats till en vakt som är någon som mer allmänt vaktar något. 
Med bevakning förstås verksamhet som genom olika former av kontroll syftar till att skapa ett extra skydd mot brottsliga angrepp, brand eller liknande. Bevakningsbranschens definition av en väktares bevakningsuppgift är att denna skall "förebygga, förhindra samt försvåra bränder, brott och andra olyckor".
Lag om bevakningsföretag (1974:191) (BevL), Förordning till lag om bevakningsföretag (1989:149) (BevF) och Rikspolisstyrelsens föreskrifter och allmänna råd till lagen (1974:191) och förordningen (1989:149) om bevakningsföretag (FAP 579-2) reglerat bevakningsföretagens verksamhet. Staten har med stöd av samma författningar även rätt till insyn och kontroll av bevakningsföretagens verksamhet vilket i dagsläget sker genom länsstyrelsernas försorg. 
Bevakningsföretag utför "yrkesmässig bevakning för annans räkning". Förenklat innebär detta att ett företag räknas som ett bevakningsföretag om det utför olika former av kontrollverksamhet (för att skydda mot brott, brand och olyckor) åt ett annat företag eller person mot betalning. Uppfyller ett företag ovanstående villkor måste de först söka tillstånd för sin verksamhet, en så kallad auktorisation. Den som bedriver bevakning utan sådant tillstånd kan dömas för Olaglig bevakningsverksamhet (BevL 14 §).
Väktarens rättigheter och befogenheter regleras i (Brottsbalken (Nödvärn, Nöd, Hjälper annan), Rättegångsbalken (Envarsgripanderätten, Beslag), Polislagen (Laga befogenhet att använda våld vid gripande, Skyddsvisitation Knivlagen, Vapenlagen och Lagen om unga lagöverträdare
Väktaren har inga särskilda befogenheter utöver envars rätt, förutom rätt att bära batong (som en del av uniformen) samt att i tjänsten och på sitt bevakningsområde gäller ett förstärkt rättsskydd. För att få bära batong och bruka handfängsel måste väktaren vara utbildad och ha fått tillåtelse av sin arbetsgivare. Väktare har också rätt att bära skjutvapen. 18 § En väktare får bära och använda skjutvapen i bevakningen om förutsättningarna som föreskrivs i bilaga 12 är uppfyllda och om han eller hon - fyllt 23 år och har utfört bevakning under minst ett år, - med godkänt resultat har genomgått föreskriven utbildning i handhavande av skjutvapen enligt bilaga 11 och därefter årligen med godkänt resultat har avlagt ett kompetensprov för skjutvapnet. En Väktare får när dessa förutsättningar är uppfyllda bära och använda skjutvapen endast i syfte att skydda sig själv eller annan person mot brottsligt angrepp som avses i 24 kap. 1 § 1 brottsbalken. 
Väktaren har också enligt FAP 579-2 RPSFS 2009:18 / 9 kap. rapporteringsskyldighet. Om en väktare i sitt bevakningsarbete får kännedom om att ett brott, som hör under allmänt åtal och som det kan följa fängelse på, begåtts mot den som bevakningen avser att skydda, eller annan, ska väktaren lämna uppgifter om brottet till en polis så snart det kan ske.
Väktare anställs i huvudsak för att utföra åtgärder som förebygger brott och olyckor. Vid "stationär bevakning" befinner väktaren sig på en plats, exempelvis en reception, ett köpcentrum eller en festival. Vid "ronderande bevakning" rör sig väktaren mellan ett flertal olika platser under arbetstiden, rör sig igenom områden och rycker ut vid larm. På sina arbetsplatser kontrollerar väktaren till exempel att anläggningar är säkra, dörrar låsta och stängda, brandfaror undanröjda eller obehöriga personer ej närvarande. Väktaren ska genom sin närvaro verka lugnande, och är utbildad för att kunna skydda sig själv och andra, samt för att hantera personolycksfall (ge första hjälpen, utföra hjärt- och lungräddning och dylikt).
Andra arbetsuppgifter kan omfatta saker som
Alla personer som arbetar på ett av Länsstyrelsen auktoriserat bevakningsföretag ska enligt lag uppfylla krav på "laglydighet", "medborgerlig pålitlighet" och "övrig lämplighet". Innan anställning kontrolleras de därför mot polisens brottsregister och SÄPOs misstankeregister, förutom att de ska ha fysiska och kunskapsmässiga möjligheter att utföra sitt arbete. De flesta företag utför sedan även egen psykologi:sk utvärdering, kontroller av intelligens och uppfattningsförmåga, samt drogtest. För att sedan arbeta som väktare ska man vara minst 18 år (20 år för vissa uppgifter), ha bott i Sverige minst 1 år om man är nordisk medborgare eller 3 år om man är utomnordisk medborgare, hantera svenska bra i tal och skrift och ha god förståelse för svenska förhållanden, samt genomgå väktarutbildning.
Väktare godkänns och kontrolleras av Länsstyrelsen. Om en väktare under anställningen bryter mot de ställda kraven kan tillståndet att arbeta som väktare dras in.
Svenska väktare utbildas genom privata utbildningsbolag eller genom Väktarskolan eller av (BYA) Bevakningsbranschens Yrkes- och Arbetsmiljönämnd. Väktarskolan driver en grundutbildning i tre steg samt kompletteringskurser, fortbildningar och repetitionsutbildningar.
Väktaren kan vidareutbilda sig genom kurser som
Vart fjärde år skall väktaren enligt lagstiftning genomgå en fortbildning.
Väktaren är skyldig att bära uniform enligt de regler som utfärdats av Rikspolisstyrelsen. Uniformen ska bestå helt av kläder som är avsedda för denna tjänst, och vara enhetlig för alla väktare som är på en plats samtidigt. Mössa alternativt basker ska alltid bäras utomhus. Civila skor och handskar är tillåtna förutsett att dessa är svarta och diskreta. Uniformspersedlarna som bärs på överkroppen ska vara försedda med en funktionsbeteckning som består av texten "Väktare" på vänster sida. Bevakningsföretagets logotyp ska finnas på överärm samt mössan.
Vissa arbetstillfällen tillåter civil klädsel, detta rör sig vanligen om butiksbevakning.
Har väktaren genomgått utbildning i batonghantering får väktaren bära batong om arbetsgivaren tillåter det. Det rör sig då om den svarta gummiklädda batongen eller expanderbar batong (vilken dock kräver extra separat utbildning). Väktare får sedan 1 september 2006 bära handfängsel där det finns risk för att väktaren skall komma att göra ett frihetsberövande.
En väktare får också bära skyddsutrustning som ett arbete kan kräva, exempelvis skyddsväst eller skyddshandskar, samt vid vissa specialfall även hjälm.
Väktaren ska alltid bära väktarlegitimation i tjänst. Där finns bland annat väktarens namn, foto, anställningsnummer och företagsnamn. Väktaren är inte skyldig att alltid bära legitimationen synligt men ska visa upp den vid begäran, något som dock inte behöver göras om det är uppenbart att syftet för att se legitimationen är trakasserier.
Väktare som utfört den kompletta väktargrundutbildningen får ett yrkesbevis. 
Väktarnas fackförbund i Sverige är Transportarbetareförbundet. 
Arbetsgivare i bevakningsbranschen tillhör Almega Tjänsteförbunden.
Bevakningsbranschens Yrkes- och Arbetsmiljönämnd driver bland annat BYA-Väktarskolan som ägs lika av branschens fack och arbetsgivare.

Integritet är ett begrepp som är knutet till värde och värdighet och avser varje människas oförytterliga egenvärde som person. Rätten till integritet är en mänsklig rättighet som kan avse personlig integritet eller fysisk integritet (kroppslig integritet, genetisk integritet). Rätten till integritet faller inom ramarna för mänskliga rättigheterna och åtnjuter ett grundlagsskydd i den svenska regeringsformen 2 kapitlet 6 paragrafen. Även i Europakonventionens artikel 8.1. finns ett rättsligt skydd. Men såväl regeringsformen som Europakonventionen lämnar utrymme för inskränkningar under vissa förutsättningar, exempelvis vid brottsbekämpning. Enligt juristen Markus Naarttijärvi är det inte bara viljan till skydd mot/rädslan för terrorism och brottsbekämpning som påverkat utökade möjligheter till exempelvis avlyssning och övervakning av elektronisk kommunikation, utan även lagstiftaren (politikerna i Sveriges riksdag) har förändrat sin syn på den personliga integriteten.
Enligt advokatsamfundets generalsekreterare Anne Ramberg är rätten till integritet en absolut nödvändig förutsättning för att kunna nyttja demokratins rättigheter. Kränks denna rättighet genom avlyssning mot befolkningen från statens sida har hotas individernas personliga integritet och därmed även demokrati i samhället. En stat som saknar eller inte respekterar begreppet integritet gentemot sina medborgare kallas för totalitär, till skillnad från humanistisk. 
Ordet stammar från latinets "integer" som betyder hel eller komplett.
Personlig integritet är ett rättsligt begrepp. Den är skyddad genom lag och kränkning av den ses således som ett brott.
I antologin utgiven av Rättsfonden 1980 försöker man räkna upp vilka handlingar som kan anses bryta mot någons personliga integritet. Personlig integritet berör bl.a. sekretessfrågor i Personuppgiftslagen men reglerar också tidningsbranschens pressetik. Den handlar om vilket slags personlig information som skall skyddas och innebär rätten till "... åsiktsfrihet samt frihet att ta emot och sprida uppgifter och tankar utan offentlig myndighets inblandning och oberoende av territoriella gränser" (se Europakonventionen). 
I lagen verkar det inte göras någon distinktion mellan begreppen brott, kränkningar, intrång och överträdelser mot den "personliga integriteten". ”"Personlig integritet"” likställs ofta med: integritet, privat sfär, enskild sfär, personlighetssfär, privatliv osv. Vad som än menas med begreppet i rättsliga sammanhang används det till att precisera vad den enskilde har rätt att få skydd till. Det skydd som staten kan erbjuda sammanfaller inte nödvändigtvis med det skydd som den enskilde har behov av och förväntar sig att få.
Genetisk integritet skyddas i Sverige i Lagen om genetisk integritet m.m. (SFS 2006:351) och avser begränsningar beträffande rätten för annan att utföra genetisk undersökning eller ta del av genetisk information (med undantag inom hälso- och sjukvården för sådan information som gäller den undersöktes aktuella hälsotillstånd). Undantag görs i lagen även för försäkringsbolag som enligt 2 kap 2 § tillåts att "efterforska eller använda genetisk information i samband med ingående, ändring eller förnyelse av avtal".

Mental kan avse:

Askrikefjärden är en fjärd i Uppland mellan Lidingö och Bogesundslandet i Vaxholms kommun, Stockholms skärgård. Fjärden är en del av Saltsjön. Trafiken utgörs mest av fritidsbåtar. Segeltävlingen Lidingö Runt går över fjärden.
Askrikefjärden är förbunden med Stora Värtan och Halvkakssundet.
Askrikefjärden har fått sitt namn efter gården Askrike (enligt en karta från 1661 stavat som "Askerÿke") som låg vid den östra kanten av den breda vik där Askrikebadet med tillhörande campingplats ligger idag på Bogesundslandet.

Lilla Värtan är en fjärd i Stockholms inre skärgård i Stockholms län, södra Uppland. 
Lilla Värtan begränsas i nordväst av Norra Djurgården med Värtahamnen, i sydväst av Södra Djurgården och i nordost av Lidingö. I norr ansluter fjärden till Stora Värtan, i nordväst till Edsviken, genom Stocksundet, och i ost till Halvkakssundet och i väst till Saltsjön.
Tidigare namn för denna fjärd var "Långfjärden" eller "Långsundet". Senare fick den nuvarande namn till motsats mot Stora Värtan, som är fjärdens fortsättning norr om Lidingö.
Mot Stockholmssidan domineras Lilla Värtan av Louddens oljedepå, Stockholms frihamn, Värtahamnen och Ropstens trafikplats där de båda Lidingöbroarna har sina brofästen i Stockholm. År 1921–1952 fanns Lindarängens flyghamn i en numera igenfylld vik vid Lilla Värtans södra strand.
På 1600-talet hade Lilla Värtan en lång, förgrenad vik in i Norra Djurgården. Den började med Husarviken och fortsatte in i Laduviken, Lillsjön och Uggleviken. På grund av landhöjningen finns idag bara direktkontakt med Husarviken.

Harald Kloser, född 9 juli 1956 i Hard i Vorarlberg, är en österrikisk filmmusikkompositör. Har gjort musiken till filmerna "The Day After Tomorrow" och "".

En handduk är en textilvara (bortsett från pappershandduken som är tillverkad av pappersfibrer). Handduken är avsedd att torka bort fukt, främst från kroppen, händerna och från husgeråd. Det finns olika handdukar för olika ändamål, och i viss mån är den att betrakta som ett verktyg.
Badhandduk eller badlakan är en större handduk ofta tillverkad i bomullsfrotté som främst används till att torka kroppen med efter dusch eller bad. Badlakan kan även användas som underlag på exempelvis sandstranden, eftersom den är både bredare och längre än en badhandduk.
Kökshandduk eller diskhandduk är en typ av handduk som används i köket. Den används för att torka disk, torka blöta händer eller vid bakning för att täcka över degen med under jäsning. Förr i tiden var kökshandduken främst gjord av linne, men är nu vanligen gjord av bomull i tuskaft. Under övergången mellan självhushåll och industrisamhälle såldes handduksväv i linne ofta på metervara. Väven klipptes av mellan två tvärrandningar och köparen fållade och märkte själv handduken.
Kökssläng, släng, eller kockhandduk, är en tuskaftsvävd bomullshandduk som används av kockar i det dagliga arbetet. Den kan till exempel användas som grytlapp eller för att torka av tallrikar före servering, dock ej till rengöring. Kocken har ofta slängen hängande över axeln eller i förklädet.
Pappershanddukar eller engångshanddukar är kraftiga pappersservetter avsedda för torkning av händer. Pappershanddukar ersätter ofta textilhanddukar på offentliga platser där många människor vistas och smittor lätt sprids. Pappershandduken slängs efter användning. På offentliga toaletter förekommer även handtork som torkar händerna med hjälp av varmluft.
Toaletthandduk eller badrumshandduk används främst i badrummet för att torka händerna med efter handtvätt. Toaletthandduken är ofta tillverkad av bomull och av hygieniska skäl tilldelas ofta familjemedlemmarena var sin handduk. Ibland får gästerna en särskild gästhandduk att dela på. På offentliga toaletter är det på senare tid vanligare med handtork eller pappershanddukar.
Inom boxning med flera sporter kastar sekonden in en handduk i ringen som en signal för uppgiven match. Därifrån kommer uttrycket "Kasta in handduken" som innebär att man ger upp. Detta uttryck ska inte förväxlas med att "kasta handsken" som innebär att man utmanar någon på duell.
I den humoristiska romanserien "Liftarens guide till galaxen" av Douglas Adams har handdukar en central roll inom rymdliftarkulturen. Uttrycket "veta var man har handduken" innebär att man är en person som kan ta vara på sig själv. Handduksdagen firas 25 maj till minne av författarens bortgång.

THX är ett extrakt ur kalvbräss, som utvecklades av veterinären och veterinärmedicine doktorn Elis Sandberg och som sades vara verksamt mot cancersjukdomar.
THX godkändes som naturmedel av Socialstyrelsen 1989, men den medicinska effekten anses inte bevisad.
Kalvthymuspreparatet "Enzythym" lanserades senare på den svenska naturläkemedelsmarknaden. Även detta preparat baseras på Sandbergs idé om att extrakten ur kalvbräss har förmågan att förbättra kroppens immunförsvar. Dess effekt har ej bevisats.

Harry Blomberg, född 19 december 1893 i Strängnäs, död 1 februari 1950 i Borlänge, var en svensk författare och översättare. Han gifte sig 1918 med Anna Hagström.
Harry Blomberg tog som barn starka intryck av den frikyrkliga proletärmiljö i Stockholm där han växte upp som son till en skräddare. Modern dog tidigt och barnen utackorderades på olika håll. Han bröt som ung typograf (1907-1916) med frikyrkligheten, blev socialist och gjorde 1917 debut som lyriker efter att ha genomgått Brunnsviks folkhögskola 1916-1917. Där hade han blivit god vän med bland annat Dan Andersson och Ragnar Jändel. Senare blev han även vän med Ivan Oljelund. Blomberg var medarbetare i Nya Norrland 1919 och redaktör för Studiekamraten 1920-1921. Första tiden framträdde Blomberg som oppositionell lyriker, men kom snart att glida in på en religiös, nationell linje, under 1930-talet som ivrig företrädare för oxfordgrupprörelsen och stiftare av Wallinsamfundet 1939. 1940 engagerade han sig i den ekumeniska kommittén för kristen beredskap. Han har gett ut en omfattande och mångsidig produktion, till dels påverkad av en rad utlandsresor.
Blomberg var även verksam som översättare; främst märks en rad Knut Hamsun-romaner gjorda under 1920-talets första år.

Marvel Comics är ett amerikanskt serieförlag, grundat 1939 under namnet "Timely Comics". Marvel är ett av de två största serieförlagen i USA (det andra är DC Comics).
De flesta historierna utspelar sig inom ett gemensamt Marveluniversum där de olika karaktärerna kan mötas. Grunden till Marvels framgång, och de flesta klassiska figurerna, skapades av Stan Lee och Jack Kirby. Under några få år i början av 1960-talet skapade de tillsammans många superhjältar som idag fortfarande är bland de mest populära. Hit hör bland annat Spider-Man, Hulk, X-Men, guardians of the galaxy och Fantastic Four.
Timely Comics bytte sedan namn till Atlas Comics 1950 och till Marvel Comics 1960. Riktigt stora blev de först på 1960-talet, när de utvecklade den så kallade Marvelstilen för superhjältar. Marvelstilen innebär att de klassiska superhjälte-historierna om hjältedåd och heroiska insatser blandas upp med en fortlöpande såpopera om superhjältarnas privatliv och psykologiska konflikter
Under 2000 lanserades Ultimate Marvel (se nedan).
Under 2000-talet har flera av Marvels serier blivit "otecknade" långfilmer (spelfilmer). Se vidare Lista över filmer baserade på Marvel Comics.
Den 31 augusti 2009 blev Marvel Comics uppköpta av Walt Disney Company.
Efter att ha givits ut under decennier blev Marvels serietidningars kontinuitet mycket svår att förstå. Det fanns hundratals karaktärer, massor med viktiga händelser man var tvungen att ha läst för att förstå handlingen, och dessutom var handlingen i sig lite egen; karaktärer dog och kom tillbaka stup i kvarten, vissa visade sig vara kloner av andra, folk från möjliga framtider träffade sina föräldrar från andra dimensioner, och till slut kunde ingen hålla reda på hela bilden längre. Spider-Man visade sig vara en klon av en annan man som var den riktige Spider-Man; dock visade han sig också vara en klon av den klonen, som visade sig vara den riktige och ingen klon. Marvel var själva inte glada över att deras komplicerade kontinuitet avskräckte potentiella läsare, och önskade att de kunde börja om på ny kula. Alltså gjorde de det, och lanserade Ultimate Marvel. Detta var ett nytt Marveluniversum, med mer realistisk handling där man kunde rätta till lite konstiga detaljer i storyn, och skippa riktigt komplicerade handlingstrådar.
Några av Marvels seriefigurer:
Den första marveltidningen gavs ut av Centerförlaget 1966 och hette Demonen (1966–1969). Den innehöll serier med Daredevil. Williams förlag gav ut tidningarna Marvel-serien, som innehöll Spider-Man (1967–1970), och Fantastic Four (1967–1969). 1974 började Red Clown ge ut Marvel i Sverige, men deras försök blev dock kortvarigt och redan efter två år lades tidningarna Mästaren På Karate och Spindelmannen ner medan Varulven (Werewolf) och Hulk lades ner efter ett år. 1978 startade förlaget Atlantic sin utgivning med ett flertal Marveltitlar. Kvaliteten på översättningarna var dock bristfällig och tidningarna gavs inte heller ut i någon kronologisk ordning. I slutet av 1984 tog Semic Press över utgivningen, och samtidigt startades Marvelklubben. 1997 såldes Marvel-licensen till Egmont Serieförlaget (nuvarande Egmont Kärnan).

Plattformsspel är en genre inom tv- och datorspel där spelaren styr en spelfigur mellan olika plattformar. För att ett spel ska klassas som plattformsspel ska man själv styra hoppen och det ska vara möjligt att ramla ner eller missa hoppen. Den vanligaste gemensamma nämnaren för plattformsspelen är en hoppknapp. Spel där hoppen sker automatiskt räknas inte till denna genre.
Den mest kända karaktären inom genren är Nintendos Super Mario, som är hjälten i spel som Donkey Kong och Super Mario Bros. Bolaget Sega har även skapat några kända karaktärer: Wonder Boy, som var en populär figur i arkadhallarna under den andra halvan av 1980-talet och då uppträdde i titlarna Wonder Boy, Wonder Boy in Monster Land och Wonder Boy III - Monster Lair, samt Sonic the Hedgehog, som uppträtt i en rad olika spel till samtliga av Segas spelkonsoler.

Dr Henry Walton "Indiana" Jones, Jr. eller Indiana Jones, är en fiktiv äventyrare, soldat, professor i arkeologi och huvudperson i flera äventyrsfilmer, TV-serier, romaner, datorspel och i en serietidning. Rollfiguren skapades av George Lucas som en hyllning till actionhjältarna i 1930-talsfilmer. Indiana Jones förekom för första gången 1981 i långfilmen "Jakten på den försvunna skatten" som följdes upp av "Indiana Jones och de fördömdas tempel" 1984, "Indiana Jones och det sista korståget" 1989, tv-serien "Young Indiana Jones" 1992 till 1996, samt "Indiana Jones och Kristalldödskallens rike" 2008. Indiana Jones har även porträtterats i nöjesfältattraktionen "Indiana Jones Adventure" som finns i Disneyland i USA och Tokyo DisneySea i Japan.
Indiana Jones namn har även använts i andra sammanhang. Ett exempel på det är flipperspelet .
Indiana ("Indy") Jones är en arkeolog som omkring 1930-talet normalt undervisar och forskar vid Barnett College i New York. Han dras ständigt in i expeditioner jorden runt, vilka har en tendens att utvecklas till vilda äventyr. Återkommande teman i berättelserna är kampen mot ondskan och andra skattletare.
Indiana Jones är under sina expeditioner ofta klädd i en fedora-hatt, ljusgrå arméskjorta, skinnjacka och khakifärgade byxor. Hans favoritvapen är oxpiska och revolver. Jones främsta karaktärsdrag är mod på gränsen till vårdslöshet men han hyser även en stark fobi mot ormar och andra kräldjur. Smeknamnet "Indiana" tog Dr. Henry Jones jr. efter en hund som hans familj ägt under hans yngre år.

Egyptologi är en vetenskap inom vilken det forntida Egyptens kultur studeras. Utifrån forntidens arkeologiska och skriftliga lämningar bedrivs forskning vars syfte är att vinna kunskap om denna tidiga civilisations olika aspekter, såsom dess språk, religion och historia. I tid spänner ämnet över förhistorisk tid i Nildalen ända till den forntida kulturens efterföljare, det koptiska (kristna) Egypten under medeltiden, men vetenskapens fokus ligger vid den historiska faraonska perioden, vilken inföll mellan ca. 3100-30 f.Kr. 
Egyptologi sorterar både under språkvetenskap och arkeologi. Det språk som studeras är fornegyptiska i alla dess dokumenterade former. Fornegyptiskan räknas till den hamitisk-semitiska språkfamiljen, och är släkt med såväl arabiskan som nilotiska språk och berber. Alltifrån skriftens, hieroglyfernas, uppkomst omkring år 3100 f.Kr. går det att följa språkets utveckling. En vanlig uppdelning av fornegyptiskans språkfaser är i kronologisk ordning gammalegyptiska (eller arkaisk egyptiska), mellanegyptiska, nyegyptiska, demotiska och koptiska. Det skarpaste brottet skedde från mellanegyptiska till nyegyptiska. Den förra språkfasen fick rollen av ett klassiskt språk för senare tiders egyptier, vilket yttrade sig i att litterära och religiösa texter fortsatte att författas på detta språk ända ned till kristen tid. En grund för att som forskare kunna tillgodogöra sig språket är givetvis att förstå hur hieroglyfskriften fungerar. Denna skrift, vilken användes för monumentalinskrifter i religiösa och politiska sammanhang, bestod under klassisk mellanegyptisk tid av omkring 800 tecken. Till skillnad från i kilskriften, vilken anses ha utvecklats före egyptiernas skrift, behöll hieroglyferna sin bildkaraktär. För vardagliga ändamål såsom brevskrivande användes hieratiskan, en kursiverad variant av hieroglyferna att skrivas på förgängligt material som papyrus, trätavlor och krukskärvor. Senare ersattes denna av den än mer kursiverade demotiska skriften. Kopterna brukade grekiska bokstäver. Egyptologisk forskning baseras också på de många och ofta välbevarade arkeologiska lämningarna. Det varma och torra klimatet har underlättat bevarandet. Eftersom ämnet, som synes, är stort och brett har olika forskningsinriktningar uppkommit. Demotiska studier är ett exempel på en sådan inriktning, ett annat är studiet av materialet från arbetarbyn vid Deir el-Medinah, strax intill Konungarnas dal i den forntida huvudstaden Thebe.
År 525 f.Kr. erövrades Egypten av perserrikets kung Darius I. Under den persiska och efterföljande grekiska (332-30 f.Kr.) perioden hade den fornegyptiska kulturen en låg status bland de styrande. När romarna tog Egypten år 30 f.Kr. och kristendomen så småningom svepte över landet accelererades borttynandet av den gamla inhemska kulturen. En konsekvens av detta var att hieroglyfskriften dog ut; den yngsta kända texten skriven med hieroglyfer (på Isis-templet i File) är daterad till 396 e.Kr. I det kristna och senare muslimska Egypten övergavs den fornegyptiska kulturen. I och med renässansen uppstod ett intresse i Europa för antiken och forntiden. Detta intresse motiverades dels av bibelvetenskapliga studier, dels av en genuin nyfikenhet till återupptäckande. Referenser i Bibelns gamla testamente och i antika författares skrifter (Herodotos, Plutarchos, Manetho) stimulerade intresset. Det berättas i Bibeln bland annat om faraooner, statsmannen Josef, Jesus-familjens flykt och patriarken Moses. Europeiska konsulära representanter i Egypten fick tillstånd av styret i Kairo att anskaffa och föra hem egyptiska antikviteter, vilket naturligtvis ytterligare spädde på intresset därhemma. Mumier, sfinxer och pyramider eggade européernas fantasi. Mumier togs till Europa och dissekerades inför publik, och användes även i mald form till medicin. Olika religionsfilosofiska riktningar, fokuserade på mystik, tog fasta på mycket av den mystika auran kring Egypten, till exempel pyramiderna i Gizeh. Det vetenskapliga studiet av det forntida Egypten satte inte igång förrän 1798 då Napoleon I anlände till Egypten som ett led i hans kampanj mot britterna. Med sig på sin expedition hade han vetenskapsmän som antecknade, beskrev och ritade ned allt de såg. Deras verk, ”Description de l Égypte”, kom att bli en viktig källa för senare tiders forskare. Nyckeln till dechiffrerandet av hieroglyferna var Rosettastenen, på vilken en och samma text är skriven med tre olika skrifter: hieroglyfskriften, den grekiska och demotiska. Denna omständighet underlättade dechiffrerandet avsevärt. Framträdande i dechiffreringsarbetet var bland annat svensken Johan David Åkerblad, Thomas Young, Edward Hincks, men den som stod för det definitiva genombrottet var fransmannen Jean-François Champollion. I och med publiceringen av hans ”Précis du systèmes hiéroglyphique des anciens Égyptiens” 1824 föddes egyptologin. Stor betydelse för ämnet hade även etablerandet av den egyptiska fornminnesförvaltningen med museer under 1800-talets senare hälft. Sedan dess har vetenskapen växt till att bli ett stort och brett internationellt ämne som studeras framför allt vid europeiska och nordamerikanska universitet. I Sverige går det att läsa ämnet vid Uppsala universitet, och i Nederländerna är det möjligt att studera ämnet i engelska vid Universitetet i Leiden.
Egyptologins forskningskällor kan delas upp i primär- och sekundärkällor. Med primärkällor menas det material som den fornegyptiska kulturen lämnade efter sig i form av arkeologiska och skriftliga lämningar, och med sekundärkällor menas den forskning och bearbetning av detta material som nutidens forskare svarat för.
Vad gäller primärkällor kan till exempel nämnas Karnak-templet i Thebe (dagens Luxor) vigt åt nationalguden Amon, pyramiderna i Gize, farao Djosers trappstegspyramid i Sakkara (strax söder om Kairo), Konungarnas dal i vilken Nya rikets faraoner lät begrava sig, Echnatons mellanegyptiska huvudstad Achetaton (Amarna), det omfattande kilskriftsarkivet i samma stad (de s.k. Amarnabreven), och kungapalatset i Malqata (beläget på Thebes västra strand).
Bland de språkliga lämningarna återfinns alla möjliga typer av texter såsom brev, administrativa texter, litteratur, dekret, hymner och funerära självbiografier. Som exempel på texter kan Ptahhoteps maximer (tillhörande den s.k. visdomslitteraturen), den memfitiska skapelseberättelsen (i vilken guden Ptah innehar huvudrollen), och berättelsen om den egyptiske hovmannen Sinuhes äventyr ("Sinuhes berättelse") och "Abusir papyri" (den äldsta bevarade skriften) nämnas. En textsamling, innehållande korrespondens inom en familj i Thebe under det s.k. första intermediet (2181-2055 f.Kr.), låg f.ö. till grund för Agatha Christies roman ”Slutet blir döden”, vilken utspelar sig i det gamla Egypten. Vad gäller sekundärkällor så kan dessa delas in i referensverk och forskningsrapporter. Till den förra kategorin hör teckenlistor, ordböcker, grammatikböcker och textpublikationer. Dessa fungerar som en grund för vidare forskning. Den senare kategorin handlar om forskning utifrån de primära källorna och referensverken. Dessa finns publicerade i fristående böcker eller i egyptologiska tidskrifter.
Referensverk (teckenlistor, ordöcker, grammatikor) i urval:
Forskningsrapporter i urval:
Tidskrifter och serier i urval:

Berglins är en tecknad serie av paret Maria och Jan Berglin. Den publiceras i flera tidningar, bland annat "Arbetarbladet", "Ergo", "Svenska Dagbladet" (premiär 5 januari 1995), "Vår bostad" och "Ingenjören." Några album har getts ut på förlaget Galago.
Huvudpersonerna är nästan alltid svensk medelklass i medelåldern. Det är antingen enbildsserier eller strippar om fyra bilder som beskriver olika scener ur det svenska folkhemmet på ett gemensamt tema. Det handlar ofta om den svenske medelklassmannens svårigheter att finna livets mening och en lämplig mansroll.
Serien hette inledningsvis Berglin men namnet ändrades senare till Berglins (i genitiv) eftersom Jan och Maria Berglin utformar den gemensamt.





Nicola Larini, född 19 mars 1964 i Lido di Camaiore i Italien, är en racerförare. 
Larini debuterade i formel 1 för Coloni säsongen . Han kom som bäst tvåa i ett lopp, San Marinos Grand Prix 1994. 
Larini kör numera i WTCC för Chevrolet.
 

Sagokungar är en beteckning som ges till de kungar som främst omnämns i verk som tillkommit långt efter att de skall ha regerat – ofta verk i den fornnordiska sagalitteraturen. Ofta är dessa källor dessutom fyllda med mytologiskt material som gör sanningshalten än mer svårbedömd. Sådana tveksamma källor är nästintill allt som finns för Sveriges historia före ungefär år 900, varför kungarna i folklig tradition, islänningasagorna, Beowulf, Historia Norvegiæ och Gesta Danorum brukar betraktas som legendariska. Den första kungen som man vet något bestämt om är Erik Segersäll.
Här tas även de kungar som nämns i "Vita Anskarii" upp, mest för att de skall ha regerat under den tid som de flesta sagokungar placeras i.
Arkeologen Birger Nerman argumenterade i "Om Sveriges rikes uppkomst" från 1925 för att flera av sagokungarna existerat. Utan dugliga bekräftande källor går det dock inte att varken verifiera eller vederlägga existensen hos personer i sagalitteraturen, och Nermans idéer om den äldsta svenska historien har inte vunnit stöd i forskarvärlden.
Observera att under forntiden nämns i olika perioder flera olika folk och grupperingar i dagens Sverige, bland dem inte minst heruler, geater, svear, västgötar, östgötar och gutar, och det är inte klart exakt vilka grupper en sveakung var kung för, om några fler än svear, vid en viss tidpunkt.
Beteckningen ”sagokung” kan missförstås av nutida svenskar. Ordet betyder inte nödvändigtvis att de som författade de bevarade texterna om en sålunda benämnd person medvetet skrev fiktion, ej heller att historiker med säkerhet betraktar personen som ohistorisk. ”Saga” betydde ursprungligen en (allvarligt menad) ”utsaga”, men den nutida betydelsen av ordet är en (ej av någon trodd) ”hopdiktad … berättelse”. ”Sagokung” är alltså en värderingsmässigt neutral beteckning, som syftar på att de enda uppgifterna om en person finns i en eller flera medeltida författares (relativt sena) utsagor; inga andra kvarlevor som mynt, inskriptioner, diplom, krönikor eller annaler stödjer ett antagande om personens historicitet.
Ynglingaätten har fått sitt namn efter sin stamfader Yngve-Frej. Ynglingaätten och deras förfäder räknas upp i dikten Ynglingatal som sannolikt skrevs på 900-talet men som är mest känd från Snorre Sturlassons "Ynglingasagan" från 1230-talet. Enligt Snorre levde Yngve-Frej runt tiden för kristi födelse. 
Den norske historikern C. Krag har påpekat att fyra av de första kungarnas dödsfall representerar de fyra elementen (jord, eld, luft och vatten) i elementläran, och att de första generationerna präglas av euhemerism – gudar förklaras som myter baserade på verkliga personer. Det har också uppmärksammats att, med undantag av Oden och Frös andra namn Yngve, så börjar samtliga de första kunganamnen med konsonant, i motsats till de flesta senare.
Nedan följer en sammanfattning om svearnas ledare – markerade med fet stil – så som de beskrivs i Ynglingatals berättelse. Om inget annat anges gäller att varje ledare anges som son till den föregående, från Njärd och framåt.
”Kungliga ättartal” är ett senare tillägg inskrivet i en avskrift av "Hervararsagan", som ger en lista över forntida svenska kungar som går in i historisk tid vid Erik segersäll och hans son Olof Skötkonung. Sanningshalten är i övrigt kraftigt ifrågasatt, och uppgifterna är svåra att kombinera med källorna Vita Anskarii och Adam av Bremen. Mellan Björn på Högen och Erik segersäll har Ättartal bara två generationer: om Björn skulle vara identisk med Ansgars Bern så regerade han 830, och den verklige Erik blev kung runt år 970. Regentlängden bryter in i kronologin i Ynglingatal vid Ingjald illråde. 
Ättartal finns tidigast belagt i en handskrift från 1600-talet, och räknar i slutet upp historiskt belagda kungar, från sent 900-tal fram till tidigt 1100-tal. Kungarna i Ättartal har av andra delats in i ätterna skjöldungar, som efterträder Ynglingaätten, efterföljda av Ragnar Lodbroks ätt, som i sin tur följs av Björn järnsidas ätt, med början med just Björn järnsida. 
Nedan sammanfattas innehållet i Ättartal. Kungar över områden eller folk huvudsakligen i dagens Sverige anges med fet stil. Notera att Sigurd ring i ättartal anges som dansk kung och Harald Hildetand svensk; i andra sagor är förhållandet omvänt. 
I Reidgotaland sägs en kung Angantyr ha efterträtts av sin son "Heidrek ulvhamn". Heidreks dotter "Hild" var i sin tur mor till en "Halvdan raske". Halvdans son Ivar vidfamne ska ha brutit in med sin här i Sveaväldet ("Svíaveldi"), och tagit makten från Ingjald illråde, som av fruktan för Ivar ska ha bränt inne sig själv. Vid Ynglingasagans Ingjald illråde tar alltså Hervararsagan vid i dessa sagors regentlängder. 
Erik segersäll är den första svenska kungen som anses historievetenskapligt säkerställd, och därefter fortsätter Ättartal med Olof Skötkonung och andra svenska kungar fram till Filip. Se vidare Sveriges regenter.
I "Vita Anskarii" från 865–876 skildrar Rimbert, ärkebiskop i Hamburg-Bremen, sin företrädare Ansgars liv och resor till Norden. Texten är i stort sett samtida med de händelser den skildrar, och ses därför som en någorlunda säker källa. I verket nämns följande tre sveakungar: 
Adam av Bremen inleder med samma tre kungar som i "Vita Anskarii" – Anoundus, Bern och Olof – och fortsätter med: 

Sveigder (även Svegder och Swegde) var enligt "Ynglingasagan" kung i Svitjod. Han ska ha efterträtt sin far Fjölner efter dennes död, och tillsammans med tolv följesmän rest omkring i världen, bland annat till Ryssland och Turkiet där han träffade släktingar (enligt Snorre hade asarna utvandrat från Turkiet). Under en andra resa till Turkiet blev han efter ett dryckesslag av en dvärg lockad att gå in i en stor sten, ty därinne skulle han kunna möta Oden.
Han skall ha varit gift med Vana av Vanahem och hade med henne sonen Vanlande, som efterträdde honom på tronen.


Vanlande eller "Vanland" (fornvästnordiska "Vanlandi") var kung av Svitjod av Ynglingaätten och satt i Uppsala. Han är omnämnd i Ynglingatal och Ynglingasagan i Heimskringla. Han ska ha varit son till Svegder som han efterträdde som kung. 
Vanlande beskrivs av Snorre som en stor krigare som ofta reste ut i världen. En vinter bodde han hos Snjå den gamle ("Snær gamli") i Finland och fick hans dotter Driva till maka. Våren efter for han hem, men lovade att komma tillbaka om tre år. När Vanlande glömde bort detta och inte kom tillbaka på tio år skickade hon deras son Visbur till honom med sejdkvinnan Huld. Hon skulle skicka kungen tillbaka till Driva eller om detta misslyckades skulle hon döda honom. När hon sejdade fick Vanlande lust att fara till Finland men hindrades av sina män. Huld skickade då en mara som red honom till döds. Han begravdes sedan på Skutåns strand och Visbur efterträdde honom som kung. 

Iskallt uppdrag () från 1987 är den 15:e filmen om den hemlige MI6-agenten James Bond producerad av EON Productions. Filmen var den första med Timothy Dalton i huvudrollen och den fjärde Bondfilmen som regisserades av John Glen. Handlingen utspelar sig i bland annat Wien och Pakistan och kretsar kring spioner som hoppar av från östblocket.
Originaltiteln, "The Living Daylights", är svår att översätta. Uttrycket ingår vanligen i fraser såsom "knock the living daylights out of someone" ('göra mos av någon') eller "scare the living daylights out of someone" ('skrämma någon från vettet'). 
Titeln kommer från en av novellerna i Flemings postuma samling "Octopussy", som på engelska faktiskt fick namnet "Octopussy and the Living Daylights" trots att samlingen också innehåll en ytterligare novell. På svenska hette novellen "Spionen från öst". I den svenska serietidningen James Bond publicerades en serieversion under namnet "Knäckt för livet".
Under en övning med tre 00-agenter vid Gibraltarklippan, dödas flera soldater, och slutligen också en av James Bonds kollegor. Vid liket hittar Bond en lapp med texten "Smiert Spionom". 
Bonds nästa uppdrag äger rum i Bratislava, där KGB-generalen Giorgi Koskov tänkt att hoppa av under pausen i en konsert. Han har begärt att Bond ska skydda honom. Bond upptäcker att KGB-prickskytten som ska döda Koskov är orkesterns kvinnliga cellist och låter bli att döda henne. Väl tillbaka i England, debriefas Koskov av MI6. Han påstår då att hans överordnade i KGB, general Leonid Pushkin, återuppväckt KGB:s gamla projekt "Smiert Spionom" (Död åt spioner) som skapades av Lavrentij Berija(KGB-chef) på 30-talet. Innan debriefingen är över lyckas dock lönnmördaren Necros ta sig dit, spränga delar av huset och föra med sig Koskov. För att förhindra flera agenters död och ett upphettat kallt krig mellan Sovjetunionen och Väst, ger Bonds chef, M, honom i uppdrag att åka till Tanger för att döda Pushkin.
Eftersom Bond känner Pushkin sedan tidigare och har svårt att se att han skulle vara skyldig, tar han en omväg till Bratislava för att spåra upp cellisten, Kara Milovy. I samtal med Kara inser Bond att hela avhoppet var fejkat och att hon är Koskovs flickvän. Han övertygar henne om att han är Koskovs vän och får henne att följa med till Wien, där han påstår att de ska träffa Koskov. Han ordnar ett möte med Saunders, från MI6, som spårat en rad ekonomiska affärer mellan Koskov och vapenhandlaren Brad Whitaker. För att ytterligare tvinga Bond att skjuta Pushkin, dödar Necros Saunders och lämnar efter sig en ballong med meddelandet "Smiert Spionom".
Bond och Kara åker genast till Tanger, där Bond konfronterar Pushkin. Pushkin förnekar all kunskap om "Smiert Spionom" och hävdar att Koskov är på rymmen från KGB för att ha svindlat bort pengar från regeringen. Båda inser dock att något okänt är i görningen, och att de inte kommer att få reda på vad förrän Pushkin är död. Därför iscensätter Bond Pushkin ett attentat mot Pushkin. Under tiden kontaktar dock Kara Whitaker, som hon träffat tidigare. Koskov som är hos Whitaker övertygar Kara om att Bond är en KGB-agent som vill döda honom och att de måste fånga honom. Hon förgiftar Bonds drink, men innan han blir medvetslös avslöjar han att det var han som lät bli att döda henne.
Koskov, Necros, Kara och deras fånge flyger till en rysk bas i Afghanistan, där Koskov lurar Kara och fångar henne tillsammans med Bond. Paret lyckas fly, och friger en medfånge, Kamran Shah, som visar sig vara ledare för den lokala motståndsrörelsen, Mujaheddin. Med Shahs hjälp inser Bond och Kara att Koskov använder de ryska pengarna för att köpa en massiv sändning av opium. Vid försäljningen skulle han tjäna tillräckligt med pengar för att kunna langa vapen till ryssarna. För att stoppa honom, lägger Bond en bomb på Koskovs opium-flygplan, men tvingas följa med planet. Kara och Necros lyckas också ta sig ombord. Efter en kamp faller Necros till sin död, och Bond använder bomben för att hjälpa Mujaheddin mot ryssarna.
Bond återvänder till Tanger för att ta hand om Whitaker, varpå Pushkin kan gripa Koskov, och Bond återförenas med Kara.
I eftertexterna till "Levande måltavla" annonserades inte, som brukligt, vad nästa film skulle heta.
Inspelningen gjordes på flera platser, främst Wien.
Flera scener spelades som vanligt för Bondfilmerna in på "Pinewood studios" utanför London, England. 
Filmen klipptes av John Grover och Peter Davies.
Förtexterna till filmen filmades av Maurice Binder.
Titelmelodin skrevs av Pål Waaktaar och John Barry. 
"Iskallt uppdrag" drog in motsvarande 191.2 miljoner US-dollar internationellt.
"Iskallt uppdrag" blev adapterad 1987 till tecknad serie av Jack Sutter och ritad av Sarompas.


Visbur var enligt "Heimskringla" kung av Svitjod och medlem av Ynglingaätten. Han var son till tidigare kung Vanlande och dennes drottning Driva. Han gifte sig med en dotter till Aude den mäktige, och de fick två söner, Gisl och Önder. Nu fann dock Visbur en ny hustru varpå den gamla reste hem till sin far och tog med sig de två sönerna. 
Med sin nya hustru fick Visbur en tredje son, Domalde. Audes dotter skall då ha sejdat olycka över Domalde. När Gisl och Önder var tolv och tretton år gick de till sin far för att få sin mors brudgåva. Visbur nekade och de två sönerna sade att guldhalsbandet skulle bli den bäste av ynglingaättens bane. Därefter red de hem till sin morfar och planerade hur de skulle mörda sin far.
Völvan Huld anlitades för att hjälpa dem, och hon sedjade så att mordet på deras far skulle leda till en tradition av släktmord inom ätten. De samlade sedan män och brände sin far till döds i hans hus. Han efterträddes sedan som kung av Domalde.


Domar var enligt Ynglingatal och Ynglingasagan kung av Ynglingaätten i Svitjod och son till Domalde. Han var gift med Drott, som var syster till Dan den storvulne, den förste danske kungen. 
Till skillnad från hans far var hans styre fullt av välstånd, med god årsväxt, och han dog sotdöden. Han efterträddes sedan av sonen Dyggve.

Björn Waldegård, född 12 november 1943 i Rö församling i Norrtälje kommun, död 29 augusti 2014, var en svensk rallyförare.
Waldegård var en av svensk rallys främsta förare genom tiderna. Han började sin rallykarriär på smala och krokiga vägar i Roslagen. Waldegård köpte en begagnad Volkswagen 1500 och vann Rally Bore 1965. Det var hans genombrott som rallyförare. Han tävlade då för MK Rimo. Därefter tävlade han för många av de stora teamen.
Mellan 1975 och 1990 vann Waldegård 16 VM-rallytävlingar. Han blev 1979 korad till den förste officielle rallyvärldsmästaren. Svenska rallyt vann han fem gånger, Safarirallyt fyra gånger, Elfenbenskustenrallyt tre gånger och dubbelt i både San Remo-rallyt och Monte Carlo-rallyt.
De sista åren arbetade Waldegård som expertkommentator på Eurosport. Tidigare kommenterade han tävlingar i WRC, men på slutet kommenterade han endast Dakarrallyt tillsammans med Janne Tromark.
Han gjorde även rösten till "Björn Rallygård" i den svenska versionen av Disney-filmen "Bilar" 2006.
Björn Waldegård är omnämnd i Lars Vegas Trios låt "Hetsig dans kring granen", där han beröms för sina fina kläder. 
Han tävlade i 55 länder och hade kontrakt med 14 olika bilmärken.

Dyggve var en svensk sagokung av Ynglingaätten. Enligt "Ynglingasagan" i "Heimskringla" var han son till Domar och Drott, dotter till den danske kungen Danper och syster till Dan den högmodige, och hade sonen Dag den vise. Dyggve skall ha varit den förste i sin släkt som kallade sig "kung"; de tidigare härskarna hade kallat sig drottnar. Han skall ha dött sotdöden och blivit älskare åt Hel och efterträtts av sin son.


Dag den vise, på isländska "Dagr hinn spaki" eller "Dagr spaka", är en mytologisk svensk sagokung. Enligt Ynglingatal och Ynglingasagan tillhörde han Ynglingaätten och var kung av Svitjod. Han var son till Dyggve.
Dag sades kunna förstå fågelsång, och hade tam sparv som flög vida omkring och kom tillbaka med nyheter. En dag flög sparven till Reidgotaland där den blev dödad medan den pickade säd i ett fält vid gården Vörve. Förlusten av sparven tog hårt åt Dag, och efter att ha blotat en galt fick han reda på vad som hänt. Dag bestämde sig för att hämnas sin fågel och angrep Varra i Reidgotaland, och tog många fångar. När han skulle vända åter blev han dock dödad av en träl som slängde en hötjuga mot honom. Han efterträddes av sin son Agne Skjalfarbonde.

Claes Ingvar Eriksson, född 27 juli 1950 i Trollhättan, är en svensk regissör, manusförfattare, revyartist, komiker, skådespelare och kompositör. Han är känd som medlem i Galenskaparna och After Shave och i de flesta fall också gruppens huvudsakliga regissör, manusförfattare och kompositör till deras produktioner. Anders Eriksson (som också är medlem i gruppen) är Claes Erikssons sex år yngre bror.
Claes Erikssons intresse för revy och underhållning började redan i unga år. Han började tidigt att skriva texter och musik. 1974 bildade han gruppen Utan lots, där även Kerstin Granlund ingick. Gruppen uppmärksammades på ett artistforum och reste i folkparkerna 1975. Så småningom fick de göra en egen krogshow på Restaurang Trädgårn i Göteborg. Gruppen splittrades 1976 och samma år fick Eriksson och Granlund engagemang i "Hagges revy" på Lisebergsteatern. 
År 1978 bildade Claes Eriksson humortrion Galenskaparna tillsammans med sin lillebror Anders Eriksson och Kerstin Granlund. Galenskaparna släppte sin första LP "Utanför slottet" 1981. I september 1982 slog de sig samman med sånggruppen After Shave och har tillsammans med dem gjort ett flertal revyer, TV-serier och filmer som Claes Eriksson medverkat i och med få undantag skrivit och regisserat. 
Två av Claes Erikssons mest kända roller är "den beige kunden" i TV-serien "Macken" och programpresentatören Allan Preussen i radioserien "En himla många program". Han har även skrivit och komponerat mycket musik, flera av hans låtar har blivit hits bland annat "Macken", "Pappa jag vill ha en italienare" och "Man ska ha husvagn".
Claes Eriksson skildrar ofta vardagliga händelser som han lyckas skruva till på ett komiskt sätt. Han har en förkärlek för den "lilla" människan som slåss mot myndigheter och maktmissbrukare. Han har i stil med Povel Ramel och Tage Danielsson lekt med svenska språket på ett underfundigt och humoristiskt sätt. Med åren har hans författarpenna blivit allt vassare och satiren allt tydligare i filmer som "Den enskilde medborgaren". År 2003 samlade han sina bästa texter i boken "Alster – en stunds texter" som gavs ut på förlaget Ordfront.
År 1987 fick han mottaga Karamelodiktstipendiet ur Povel Ramels hand och 2004 tilldelades han Fridolf Rhudin-stipendiet.
Claes Eriksson är sambo med Anne Otto.

Från de åtta kvalheaten gick de två främsta i varje heat samt de åtta snabbaste tiderna därutöver vidare till semifinal.
Från de tre semifinalerna gick de 2 främsta samt de två snabbaste tiderna därutöver vidare till final.
Alla tider visas i sekunder.<br>

Ivan Capelli, född 24 maj 1963 i Milano, är en italiensk racerförare. 
Capelli vann Italienska F3-mästerskapet 1983, Europeiska F3-mästerskapet 1984 och blev formel 3000-mästare 1986. Han debuterade i formel 1 säsongen och kom under karriären som bäst sjua i formel 1-VM 1988.

Fares Fares, född 29 april 1973 i Beirut, är en libanesisk-svensk skådespelare med syrianskt ursprung.
Fares flyttade med familjen till Sverige 1987 och bosatte sig då i Örebro. Han gick teknisk linje på gymnasiet och hade planer på att utbilda sig till ingenjör. Han kom in på skådespelaryrket när han blev tillfrågad om han ville vara med i en teatergrupp. Han flyttade till Göteborg och gick en tvåårig teaterkurs vid en folkhögskolan Wendelsberg i Mölnlycke. Därefter var han under sex års tid engagerad i den fria teatergruppen Teater Tamauer. Under studietiden träffade han Torkel Pettersson, mot vilken han spelade huvudrollen i filmen "Jalla! Jalla!", regisserad av brodern Josef Fares. Samarbetet de tre emellan fortsatte i 2003 års polisfars "Kopps". 2012 inledde Fares en internationell filmkarriär med rollen som legoknekt i actionthrillern "Safe House" och senare som CIA-agent i "Zero Dark Thirty". Han nominerades till en Guldbagge för bästa manliga biroll i "Snabba Cash II". I december 2016 är han aktuell i den amerikanska filmen ""'.
Utöver film och TV har Fares också varit verksam vid olika teatrar. På Göteborgs stadsteater har han gjort "Dom" (2000) och "Köket" (2002), på Dramaten "Tillbaka till öknen" (2001) och på Stockholms stadsteater bland annat "Den arabiska natten" (2003) och "De tre musketörerna" (2009).
Fares Fares är son till skådespelaren Jan Fares och bror till regissören Josef Fares.
 (även manus)

Västgötaherrarnas uppror, "Västgötaupproret", "Västgötabullret", kallas den resning mot kung Gustav Vasa, som började i april 1529 i norra och västra Småland, för att avsätta kungen och förhindra att den lutherska reformationen genomfördes. 
Upprorets främsta initiativtagare var rikshovmästaren Ture Jönsson (Tre Rosor) och biskopen i Skara Magnus Haraldsson. Till resningen anslöt sig några av rikets råd (Måns Bryntesson (Lilliehöök), Ture Eriksson (Bielke), lagmannen i Värmland Nils Olofsson (Vinge), Tord Bonde, hövitsmannen på Älvsborgs slott Nils Clausen och Axel Nilsson Posse) samt länsinnehavare i Västergötland (till exempel Harald Knutsson och Mats Kafle). 
Upproret började i Småland där Jönköpings borgmästare Nils Arvidsson ställde sig i spetsen. Kungens syster Margareta, som var på återresa, hade stoppats och blivit fängslad i Jönköping och kort dessförinnan slogs kungens fogde i Nydala kloster ihjäl. De upproriska höll sammankomster i Svenarum 4 april 1529 och i Lekaryd 8 april. Därifrån skrev de till både östgötar och västgötar att sluta sig till upproret. På Tiveden besatte 1 000 västgötabönder passet vid Hova och hindrade kungens kommunikation med de upproriska provinserna. Holger Karlsson och Magnus Johansson (Natt och Dag) samt representanter för domkapitlet i Linköping och städerna i Östergötland deltog vid mötet i Lekaryd och avrådde där bestämt från uppror. 
Vid ett möte i Larvs prästgård 20 april uppsade västgötaherrarna Gustav Vasa tro och lydnad, och skickade ut uppmaningar till uppror till Dalarna, Värmland, Hälsingland, Gästrikland och Uppland.
Gustav Vasa tog snabbt situationen under kontroll. Den 6 april skickade han ett brev till östgötarna, där han varnade dem för att delta i upproret och uppmanade dem att hjälpa till att befria hans kära syster Margareta, som hölls fången av smålänningarna. Den 16 april sände han till smålänningarna ett brev, där han tackade dem för att de tagit hans syster under sitt beskydd, och förklarade att den ihjälslagna fogden kunde ha sig själv att skylla om han överskridit kungens befallning, men förmanade dem samtidigt från att försöka ta lagen i egna händer. Samtidigt skickade han brev till övriga provinser för att lugna stämningen där och lyckades hindra upprorets spridande. Medan han rustade försökte han visa sig beredd att förhandla med bönderna om deras klagomål, och gjorde dem benägna att förhandla. Adelsmännen tvingades 25 april på ett nytt sammanträde med allmogen i Västergötland att författa ett underkastelseförslag, där en rad punkter ställdes upp som kungen hade att gå med på, varvid upproret skulle upphöra. I kungens svar av den 6 maj sade han sig benägen att förhandla om upprorsmännens punkter. Indirekt innehöll det samtidigt hot mot upprorets adliga ledare att dessa skulle kunna komma att straffas. Därmed slogs en kil in mellan bönderna och västgötaadeln. Ture Jönsson och biskop Magnus, som nu såg saken förlorad, tog tillfället i akt och flydde till Danmark och därifrån till kung Kristian II. Den 9 maj skickade Gustav Vasa stadfästelse av Broddetorpsavtalet, och samtidigt brev till Måns Bryntesson och Ture Eriksson, där de lovades amnesti om de såg till att infånga Ture Jönsson och biskop Magnus, vars flykt blivit känd för kungen. Till Ture Jönsson och Magnus Haraldsson skickade han samtidigt ett brev, ett brev han fick då han befann sig i Halmstad, där kungen lovade honom allt förlåtet, bara han återvände. De båda skrev 30 maj ett artigt brev, där de avslog kungens inbjudan om återkomst. Gustav Vasa gjorde flera försök hos den danske kungen att få dem utlämnade, men förgäves. 
Domprosten Jöran Turesson (Tre Rosor), Ture Jönssons son, gjorde under tiden sitt bästa att försöka resa allmogen i norra Sverige. Med ett antal ryttare drog han till sin sätesgård Björnö i Frötuna socken. Här värvade han ett antal bönder till knektar och gjorde förhuggningar i skogen, reda att försvara sig. Gustav Vasa skrev brev även till honom, förklarande sig att han endast trodde honom ha flytt av rädsla för att kungen skulle tro att han hade varit delaktig i faderns uppror. Om han som sina bröder gav sig till kungen skulle han inte ha något att frukta. Jöran Turesson litade dock inte på kungens ord, utan drog till Hälsingland. Här attackerade och tillfångatog han tillsammans med kyrkoherden i Bollnäs, herr Jon, kungens fogde. Ganska snart infångades dock de båda upproriska av kungatrogna trupper. Jöran Turesson inspärrades på Uppsala slott, men återfick efter några års fångenskap sin frihet.
Måns Bryntesson och Ture Eriksson, som var ivriga att återvinna kungens gunst, intog för kungens räkning Lindholmens gård, som tillhörde Ture Jönsson, och hoppades därigenom kunna återvinna kungens förtroende. På riksdagen i Strängnäs i juni 1529 ställdes de tre riksråden inför en särskild domstol. Kungen bad dem först bekänna sig skyldiga till förräderi, och de förklarade sig då oskyldiga. Kungen kom då att uppvisa det brev där de uppsade kungen tro och lydnad. Nu bad de alla om nåd, men nu var det för sent. Måns Bryntesson och Nils Olofsson (Vinge) dömdes till döden och avrättades. Ture Eriksson (Bielke) fick nåd, eftersom hans mor bad för hans liv. Istället fick han böta 2 000 gyllen. Bland annat fick Axel Posse böta ett kredenskar i silver och två hästar, bonden Nils i Valstad, som fört befälet över allmogen vid Hova, fick böta 20 oxar. Även kyrkoherden i Bollnäs herr Jon undkom med dryga böter. En borgare i Stockholm som stött de upproriska med pengar fick betala 1 000 mark och två hus till kungen. Adelsmännen från Västergötland avlade en ny och bindande trohetsed. De upproriska i Småland, där resningen först brutit ut, blev benådade.

Bältdjur eller bältor (Dasypodidae) är den enda nu levande familjen inom ordningen pansrade trögdjur (Cingulata) i överordningen trögdjur. Familjen består av små däggdjur med hårt skal. De är kända för att kunna rulla ihop sig och lever på de amerikanska kontinenterna från norra delarna av Argentina till södra USA. Bältor äter växter och små insekter. Deras närmaste släktingar är myrslokar och sengångare.
Ordningen Cingulata som tidigare även benämnts Loricata, omfattar även de utdöda familjerna Pampatheriidae och glyptodonter (Glyptodontidae).
Bältdjurens "pansar" består av plattor som är bildade av horn- och benämne. Vid fram- och bakkroppen är plattorna sammanvuxna till fasta sköldar. I mitten finns tvärgående ringar som är öppna vid buken och avgränsade mot varandra genom hudveck. På så sätt åstadkommer dessa djur en påfallande flexibilitet. Individernas undersida är täckt av mjuk hud och päls.
Huvudet blir spetsigare fram till nosen och på ovansidan av huvudet finns likaså benplattor. Öronen påminner om musöron och ögonen är små. Vid de korta extremiteterna finns kraftiga klor. Den spetsiga svansen är täckt med benringar.
Arternas storlek varierar mellan 15 centimeters längd, 100 gram vikt hos "Chlamyphorus truncatus" och arten jättebälta ("Priodontes giganteus") som blir 60 kg tung och ungefär en meter lång (utan svans).
Bältdjur lever enbart i Amerika. De flesta arterna förekommer i södra Sydamerika (Brasilien, Bolivia, Paraguay och Argentina). I Centralamerika förekommer bara två arter, däribland den med största utbredningsområdet, niobandad bälta ("Dasypus novemcinctus"), som förekommer i nästan hela Syd- och Centralamerika och så långt norrut som till USA:s södra delar.
Bältdjur föredrar torra regioner som halvöknar, stäpper och savanner. De flesta lever ensamma och delar inte sina bon med artfränder. De är vanligen aktiva på natten. Med sin långa klibbiga tunga och de små tänderna är de specialiserade på insekter och andra ryggradslösa djur. Stora arter äter dessutom mindre ryggradsdjur som ödlor och möss, i undantagsfall även as och växter. Med sitt särskilt välutvecklade luktsinne upptäcker dessa djur byten som vistas ner till 20 centimeter under markytan. Bältdjur kan sluta att andas i upp till 6 minuter när de gräver efter bytet.
Jättebältan har 15 cm långa klor, vilket är rekord i hela djurriket. Arten har inga problem att öppna stenhårda termitbon.
Trots den skenbart grova kroppsbyggnaden har de god förmåga att röra sig. Bältdjur kan även simma och fyller därvid sin magsäck och tarm med luft så att de inte drunknar. På så sätt korsar de mindre vattendrag. Innan de sover gräver sig bältdjur in i jorden.
Vid fara lägger de sig tätt på marken eller rullar ihop sig till klot. Särskilt hos släktet "Tolypeutes" är skalen så täta att ingen fiende (med undantag av jaguaren) har möjlighet att bryta djurets pansar. Ibland använder de även sina klor för att försvara sig.
I naturen blir bältdjur 12 till 18 år gamla. Djur i fångenskap har blivit upp till 30 år gamla.
Hos några arter vilar ägget efter befruktningen några månader innan den egentliga dräktigheten börjar. På så sätt undviker de att ungdjuret föds under svåra förhållanden. Dräktigheten varar i cirka fyra månader och ungdjuret föds i ett underjordiskt bo. Ungdjuret har i början en mjuk och läderartad hud. Efter några veckor slutar honan att ge di.
Arten niobandad bälta är det enda däggdjuret som regelmässigt föder enäggsfyrlingar och alltid föder ungar av samma kön. Det är en orsak till att de är populära försöksdjur inom forskningen.
I Sydamerika jagas dessa djur för köttets skull som anses som välsmakande. Det är anledningen, tillsammans med förstörelsen av levnadsområdet, att flera arter har blivit sällsynta. Hos niobandad bälta ökar däremot beståndet och arten breder ut sig över Nordamerika. I vissa fall används bältor för att motverka skadedjur eller som sällskapsdjur.
Djurens pansar säljs ibland som korg till turister. Det framställs även charangor av skalen men egentligen är exporten av dessa musikinstrument förbjuden i Bolivia och Peru.
På grund av den låga kroppstemperaturen är bältdjur den enda gruppen som är värddjur för bakterien som orsakar lepra. Därför används den vid forskningen efter vaccin mot sjukdomen.
Niobandad bälta är "landskapsdjur" ("state small mammal") för Texas, USA.
En bälta är sköldhållare i Grenadas statsvapen.
Bältdjur fanns redan under senare delen av paleocen i Sydamerika och under pliocen nådde de fram till Nordamerika. Tidigare fanns även en större artrikedom än idag. Dagens bältdjur är bara mindre medlemmar i gruppen. Fossila släkten som "Holmesina" nådde en längd på 2 meter och en vikt av 270 kg. "Holmesina" dog ut för ungefär 10 000 år under pleistocen. Ungefär lika stort var släktet "Pamphatherium" som samtidigt levde i Sydamerika. Det antas att dessa djur liksom dagens bältdjur levde av insekter och andra ryggradslösa djur.
Nedan följer ett kladogram (evolutionärt släktträd) för familjen enligt studie av Frédéric Delsuc et al.. Släktet mantelbältor ingick inte i denna studie.
Dagens bältdjur listas i en familj med åtta släkten och cirka 20 arter:

Hazet är en firma, som tillverkar verktyg. Den är belägen i Remscheid, Nordrhein-Westfalen, Tyskland. Företaget grundades av Hermann Zerver 1868 och fick sitt namn från grundarens initialer Ha = H (på tyska) och Zet = Z (på tyska).

Mupparna (eng: "The Muppet Show") är en brittisk TV-serie som gick mellan 1976 och 1981 och även det svenska samlingsnamnet på de figurer (i form av marionettdockor) som förekommer i TV-serien och dess uppföljare. Gruppen leds av grodan Kermit och serien handlar om hur de driver en show på en teater, medan långfilmerna även visar dem i andra sammanhang. Serien skapades av den amerikanske dockmakaren Jim Henson, som tidigare gjorde barnprogrammet "Sesam" ("Sesame Street", premiär 1969). "Mupparna" premiärsändes i Sverige den 14 januari 1978 och blev en stor succé över hela världen.
Serien har fått flera spinoffs, däribland, "Muppets Tonight" och "Muppet Babies". Utöver detta har sju biofilmer producerats. Mupparna är även ett starkt varumärke som omfattar en mängd leksaker och annat, däribland datorspel. År 2004 köpte Walt Disney Company alla rättigheter till "Mupparna", som idag är en integrerad del av Disneykoncernen, och därmed har blivit "disneyfigurer" i samma utsträckning som andra uppköpta figurer, som till exempel Nalle Puh.
I varje avsnitt av TV-serien gästas mupparnas show av en välkänd skådespelare eller musiker. Bland de personer som gästade serien finns Joel Grey, Ruth Buzzi, Rita Moreno, Harvey Korman, Lena Horne, Peter Ustinov, Candice Bergen, Phyllis Diller, Vincent Price, Ethel Merman, Don Knotts, Zero Mostel, Milton Berle, Steve Martin, George Burns, Dom DeLuise, Elton John, Julie Andrews, Peter Sellers, Bob Hope, John Cleese, Alice Cooper, Liberace, Harry Belafonte, Danny Kaye, Sylvester Stallone, John Denver, Victor Borge, Dudley Moore, Mark Hamill (Star Wars), Christopher Reeve, Andy Williams, Diana Ross, Gene Kelly, Joan Baez, Shirley Bassey, James Coburn, Brooke Shields, Debbie Harry, Paul Simon, Carol Burnett, Gladys Knight, Marty Feldman, Johnny Cash och Roger Moore. 
År 1996-1998 skapades en uppföljare som även sändes i svensk tv, "Muppets Tonight". Utöver detta har sju biofilmer producerats, liksom ett flertal andra tv-produktioner, däribland den tecknade barnserien "Muppet Babies", som sändes med över 100 avsnitt åren 1984-1990.
Biofilmerna om Mupparna är följande: "Mupparna" (1979), "Mupparnas nya äventyr" (1981), "Mupparna på Manhattan" (1984), "Mupparnas julsaga" (1992), "Mupparna på skattkammarön" (1996), "Mupparna i rymden" (1999) och "Mupparna" (2011).

Realpolitik är ett pragmatiskt politiskt synsätt där realistiska resultat anses viktigare än moraliska eller ideologiska principer. Det kan anses vara en synonym till kompromissvillig politik, eftersom kompromisser ofta är en grundförutsättning för att uppnå resultat. Två exempel på realpolitiker är Otto von Bismarck och Henry Kissinger.
Begreppet används ibland i nedsättande syfte, om politik och politiker som agerar utifrån opportunism och skrupelfrihet.
Andra halvan av 1800-talet var en formande period för realpolitik. Mellan revolutionsåret 1848 och första världskrigets utbrott 1914 upplevde stora delar av Europa en industrialisering och modernisering, där realism och materialism var två andra slagord. De två nationalstaterna Tyskland och Italien föddes ur en mängd småstater, där "realpolitiker" i Preussen respektive Kungariket Sardinien stod för de avgörande insatserna. I Sardinien var de viktiga namnen Viktor Emanuel II, Camillo di Cavour och Giuseppe Garibaldi, och deras nationsbygge var inte grundat på en romantisk syn att låta Sardinien dominera över Italien.
Det nybildade Tyska riket växte i styrka genom liknande mål och medel. Ledaren von Bismarck valde att bygga landets internationella relationer på en maktbalans, där Tyska riket slöt ett antal avtal och allianser baserade på realpolitik och inte på det tidigare begreppet "raison d'état".
Under 1900- och 2000-talet har namn som Henry Kissinger (från höger) och Barack Obama (från vänster) använt sig av realpolitiken som medel för att nå sina mål.

Jakob Anders Eklund, född 21 februari 1962 i Annedals församling i Göteborg, är en svensk skådespelare.
Eklund är son till skådespelarna Olof Eklund och Brit Ångström. Han är utbildad på Teaterhögskolan i Stockholm och har bland annat spelat i William Shakespeares "En vintersaga" på Dramaten. Eklunds genombrott på film kom när han spelade mot Helena Bergström i "Änglagård". Han är även känd som polisen Johan Falk i Anders Nilssons filmer "Noll tolerans", "Livvakterna", "Den tredje vågen" samt Johan Falk-serien. Han medverkade också i tv-serien "Tusenbröder" säsong 2 och 3, som Petter Janovski. Eklund driver det egna filmproduktionsbolaget Långholmen Teater & Film AB.
Han är sedan 2008 gift med Marie Richardson.
 

Damast, vävteknik av jacquardtyp som fordrar särskilda anordningar i vävstolen (ofta en särskild damastvävstol) och uppsättningar som kan åstadkomma mönster med konturkaraktär i väven. Just växelverkan mellan inslag och varp i satinuppsättning ger den avsedda glansverkan. 
Damast var förr vanligt till servietter (introducerade omkring 1500) och vita linnedukar, men också som möbeltyger. 
Mönstret framträder trots att inslag och varp är av samma färg. Duken är vävd med harneskutrustning i en damastvävstol. Enklare variant av damast vävs med dragutrustning.
I en liten hopfällbar vävstol kan man till och med väva damast med plockteknik, där man trampar fram skälet, som kompletteras med plockning av mönsterbilden inom skälet.
Damasten härstammar från Orienten. Från Damaskus inmporterades stora mängder damast till Italien från medeltiden och framåt.
Vävsättet för åstadkomma damastväv uppkom ursprungligen i staden Damaskus ( på franska och flera andra språk), vilket avspeglat sig på vävens namn = "Tyg från Damaskus".
Under 1300- och 1400-talen vävdes damast i sidenväverierna i Norditalien, varifrån tekniken överfördes till Flandern på 1400-talet med en specialisering på damastdukar i linne, och "Damas de Flandre" hörde under början av 1400-talet till de mest exklusiva dukarna under den tiden. Omkring 1500 blev figurframställningar på damastdukarna moderna. Ofta valdes motiv ur Gamla och Nya Testamentet, men det vävdes även dukar med vapen och emblem. Senare blev antika motiv förekommande. Flanderns främsta verkstäder i Courtrai och Malines var dominerande på marknaden. I Courtrai gjorde både Frans I av Frankrike och Henrik VIII av England betydande beställningar, och i Malines vävaren Jaques Hochboosch som 1528 fick en stor beställning på uppdrag av Gyllene skinnets orden.
Flanderns betydelse för damastväveriet kom att upphöra omkring 1580, då hugenottförföljelserna börjande och mängder av vävare var tvungna att fly. De flesta tog sig över till Holland, där Haarlem under 1600-talet blev ett nytt centrum för damastväveriet.
Vävar i damastteknik från tiden omkring 1600 finns bevarade på Nordiska museet och Kulturen i Lund med motiv från Skapelsen och syndafallet, samt med Judit och Holofernes. Kulturen i Lund äger även en damastduk föreställande Abrahams offer, vävd i Courtrai under 1500-talets andra häft."
Damastvävningen introducerades i Sverige på 1600-talet. På 1700-talet grundades Flors och Vadstena linnemanufaktori där damastvävning förekom.
Berömda damastvävare under 1900-talet var:

Fjäderfä är domesticerade fåglar som föds upp för att producera ägg, kött och fjädrar. De vanligaste är medlemmar i överordningen Galloanserae, speciellt i ordningen Galliformes (exempelvis höns, vaktlar och kalkon) och sjöfåglar från familjen Anatidae (exempelvis tamanka och tamgås). Andra exempel är duvor och struts som främst föds upp för sitt kött, och exempelvis fasan som jagas som vilt.

Tamhöna ("Gallus gallus domesticus") är en mycket vanlig typ av fjäderfä och den domesticerade varianten av röd djungelhöna ("Gallus gallus"). Tamhöns hålls för köttproduktion, äggproduktion, tuppfäktning eller som prydnad. En hane kallas för tupp, en hona för höna och en unge för kyckling. I Europa är idag ca 180 raser listade och på andra världsdelar finns fler av dessa. Hönsraserna uppvisar en stor variation vad gäller morfologi.
Charles Darwin menade att tamhöns härstammar från i första hand röd djungelhöna ("Gallus gallus") som i vilt tillstånd lever i den orientaliska regionen. Färsk forskning har dock visat att åtminstone genen för gult skinn kom till de domesticerade fåglarna via hybridisering med grå djungelhöna. En modern tamhöna och en röd djungelhöna kan skapa fullt fruktbara hybrider.
När de första hönsen domesticerades är oklart. De äldsta fynden av tamhöns härstammar från 6000 f.Kr från provinsen Hebei i Kina och har återfunnits i resterna av en neolitisk by i staden Wu'an.Man har även funnit rester av tamhöns i Indien som härrör från 4000 f.Kr. Sannolikt hölls de första hönsen för såväl ägg- och köttproduktion. De bredde ut sig över jorden samtidigt med de asiatiska folkstammarna, vilka förde dem med sig på sina utvandringar. 
I Medelhavsområdet hölls höns på 600-talet f.Kr och spreds därifrån över Europa och Ryssland. Man beräknar att det fanns tamhöns i Skandinavien för ca 2000 år sedan. Vid sin första ankomst till Stilla havets öar påträffade européerna tamhöns på Nya Zeeland, Tahiti och Hawaii, samt på den avsides belägna, ensliga Påskön. Till Amerika fördes hönset av européerna på 1500-talet. De uppträder jämförelsevis sent i Europa. Under äldre stenåldern i Schweiz fanns inga höns. Från 400-talet finns ett hönsskelett daterat från utanför Ystad. Först under romarnas tid fanns de norr om Alperna. Genom sina ägg, sitt kött och sina fjädrar blev tamhönset en viktig faktor i människans ekonomi.
De olika hönsraserna uppvisar stor skillnad i morfologi. Riktigt små dvärghöns kan väga några få hekto, som holländsk dvärg på 425 gram, och vara ett par decimeter långa. Brahman, kan väga upp till 5 kg och vara 75 cm lång. Den tyngsta, dorking, kan väga uppåt 6 kg.
De flesta tuppar kännetecknas av en mer eller mindre kraftfull kam, (den skiljer sig mellan olika raser)och att under hakan finns mer eller mindre hängande flikar (slör) samt de nakna kinderna. Stjärten består av 14 pennor, är hoptryckt, något upprest och har hos hannen några täckfjädrar som är längre än pennorna och bågformigt böjda utöver deras ändar. Benen har sporrar och halsens fjädrar är långa eller breda. Hos honan är kam, slör, stjärttäckfjädrar och sporrar oftast mindre utvecklade.
De har olikfärgade fjäderdräkter (se även "godkända färger" nedan), från vitt till nyanser av grönt, svart, brunt och blått, med en fjäderdräkt med allt från dunliknande beklädnad (silkeshöns) till långa stjärtfjädrar på upp till en meter som hos Fönix. Nakenhalsade höns saknar fjädrar på halsen och delar av bröstet. 
Höns kan vara kamlösa eller uppvisa allt däremellan, upp till stora och mycket olikt utformade kammar. Huden kan vara vit, gul eller svart även röd. En del raser har yviga hättor, till exempel paduan.
En höna börjar lägga ägg vid cirka 20 veckors ålder och när hon kommit igång kan hon vissa tider lägga ett ägg om dagen. Så småningom börjar äggproduktionen sjunka, vanligtvis efter ett år. Hönan ligger och ruvar i 3 veckor innan äggen kläcks och kycklingarna föds.
I Sverige blev avel av tamhöns av stor betydelse runt 1500-talet. Avelsgårdar uppfördes över hela landet på beställning av Gustav Vasa.
Man har avlat fram många hönsraser i syftet att öka kött- eller äggproduktionen. En ras som framavlats för både hög kötthalt och goda värpegenskaper kallas kombinationsras.
I mitten av 1800-talet förbjöds tuppfäktningen i England. Aveln började då att inriktas på nyttoproduktion, exteriöravel och utställningsverksamhet. Rasstandarder fastställdes och idag finns flera hundra varianter enbart avsedda för utställningsverksamhet. Man började ordna upp skötseln. Dvärghönsraser, som till exempel benbefjädrad urdvärg och Antwerpen skägghöns hålls ofta som sällskapsdjur och för utställning.
De vanligaste hönssorterna är New Hampshire, Orpington, Wyandotte, Welsumer, Barnevelder, Rhode Island red och Plymouth Rock. Bland vanliga dvärghönsraser märks Chabo, Kochin, Bantam och Svensk dvärg.
De svenska lanthönsraserna omfattas av Bohusläns-Dals svarthöna, Gotlandshöna, Hedemorahöna, Kindahöna, Orusthöna, Åsbohöna, Skånsk blommehöna, Ölandshöna, Öländsk dvärghöna, Gammalsvensk dvärghöna samt Bjurholmshöna. 
Kombinationsras är en hönsras som framavlats för både hög kötthalt och goda värpegenskaper.
Kycklingar föds framför allt upp för köttets skull. Dessa kycklingar kallas gödkycklingar, slaktkycklingar eller broiler. Kycklingkött är en vanlig ingrediens i mat över stora delar av världen. Import och export av levande kyckling är en mycket stor marknad, både legalt och illegalt.
Kycklingkött är kött från unga höns, och innehåller mycket proteiner, vitaminer och mineraler. Skinnet är fettrikt. Slaktkroppen på en kyckling består huvudsakligen av bröst, vinge, lår och ben. Kycklinglever används också till mat. Kycklingarna kan kokas eller stekas, men bör vara genomstekt eftersom campylobacter annars kan orsaka sjukdomar i magsäck och tarmar. Majskyckling kallas kyckling som fötts upp på majs. Dessa växer långsammare och blir större.
Ägg har länge varit en del av människors föda. Till de vanligaste tillagningsmetoderna hör kokning och stekning och att det används som beståndsdel i deg och dylikt.

Hustle är en dans i 3/4-takt som dansas till disco och pop. Den kan dansas som både pardans och formationsdans. Sången The Hustle av Van McCoy gjorde dansen mycket populär.

Bodø är en stad i norra Norge, centralort i Bodø kommun, residensstad i Nordland fylke och biskopssäte för Sør-Hålogalands stift. Staden har 37 834 invånare (per 1 januari 2011). Staden kan även skrivas som Bodö på svenska.
Bodø ligger cirka nio mil norr om polcirkeln och har midnattssol från 4 juni till 8 juli. Genomsnittstemperaturen på sommaren är 11,2 och om vintern -1,8 °C.
Inom Bodø kommun ligger Kjerringøy gamla handelsplats där författaren och nobelpristagaren Knut Hamsun hämtade inspiration. I Bodø med omgivningar finns världens största havsörnsbestånd. Inte långt från Bodø finns världens kraftigaste malström (tidvattenström), Saltströmmen.
I Bodø finns också fylkets viktigaste sjukhus Nordlandsjukhuset, och bland annat en högskola, handelshögskola och polishögskola.
Bodø profilerar sig som Norges flyghuvudstad. Bodø Hovedflystasjon är en av Norska flygvapnets största flygbaser med två divisioner F-16 Falcon. Flygbolaget Widerøe har sitt huvudkontor i Bodø, vars flygplats (Bodø flygplats) är en viktig knutpunkt för det nordnorska regionalflyget. Vidare finns det i staden det nationella flygmuseet Norsk Luftfartsmuseum och sedan 2005 Luftfartstilsynet.
Bodø är vänort med Jönköping. 
Tack vare dess närhet till havet och dess goda fiskemöjligheter beboddes området redan för runt 10 000 år sedan. Hällristningar och boplatser i området är bland de äldsta i Norge och kommer från stenåldern. Ett speciellt anmärkningsvärd hällristning i Bodø är en älg som symboliserar ett rikt djurliv och kan dateras tillbaka till 6 000 f.kr.
Under vikingatiden var Hålogaland, som var ett självständigt kungarike och som täckte de nuvarande fylkena Nordland och Troms, känt i hela Skandinaven för sina båtar. Därför ville islänningarna köpa vikingaskepp från just Bodøregionen eftersom dessa skepp kunde tåla det stränga havet. Vikingarna i Bodø var då redan skickliga båtbyggare, med Osebergsskeppet som exempel.
Bodø fortsatte att vara en by i utkanten av Norge under århundradena som följde. Senare blev det som senare skulle bli en stad den första postorten i Nordnorge år 1663, vilket tyder på att Bodø hade en central roll i Nordnorge.
Bodø var fortfarande under dansk kontroll år 1800. Då bestämdes det att man skulle grundlägga en ny handelsplats för nordnorska fiskare, så att inte all fisk behövde gå genom Bergen, som vid tiden hade monopol på all fiskförsäljning från Lofoten. I förslaget, som ledde till starka protester från Bergen, diskuterades tre alternativa platser. Dessa var Vågan, Brønnøy och Hundholmen, där det sistnämnda är namnet på dagens Bodø centrum. Bodø, eller Hundholmen valdes 1813, då det låg centralare än Brønnøy, och det var lättare att få tag på virke här än i Vågan. Jens Rathke var initiativtagare till grundandet av Bodø
Napoleonkrigen och Norges överlåtelse från Danmark till Sverige fördröjde emellertid grundandet. Men år 1814 tog biskop Mathias Bonsach Krogh upp: "Förslag till grundandet av en handelsplats i Bodö i nordländerna". Förslaget väckte stora protester i Bergen. Stortinget upprättade en kommission för att utreda saken. Bergens motstånd påverkade ändå inte resultatet, då stortinget röstade om saken 1816, då 50 var för grundläggandet av Bodø och 6 emot. Förslaget om grundandet av staden skrevs under av kung Karl XIII den 20 maj 1816.
Bodøs funktion som handelscentrum var långt ifrån det önskvärda och handeln mellan Bergen och Lofoten fortsatte i samma takt som alltid. Bodø hade knappt 230 invånare vid folkräkningen 1855. Det stora vändpunkten kom 1864, då stora sillstim kom till havsområdena runt Bodø. Fisket skapade ett nytt ekonomisk uppsving för staden och Bodø växte raskt. År 1870 var Bodø ett av de områden i Norge som hade störst ekonomisk tillväxt. Då sillfisket avtog under 1880-talet hade staden utvecklats såpass mycket att tillväxten fortsatte. Runt år 1900 hade Bodø 6 000 invånare. Den explosionsartade tillväxten stoppades dock runt 1990, men vid tiden mellan 1865 och 1900 hade Bodø växt från att vara en av Nordnorges minsta byar till att var dess tredje största stad efter Tromsø och Narvik.
På slutet av 1800-talet hade ett antal nya verksamheter etablerats i staden, till exempel bank, konservfabriker, skeppsvarv och ångfartygsrederi, och vid övergången mellan ett nytt århundrade hade Bodø etablerat sig som ett handels- och kommunikationscentrum i Nordnorge. Det bekräftades 1904, då stadens nya kaj var färdigbyggd. Detta medförde att Bodø nu hade en trygg och stabil hamn. Med etableringen av Saltens Dampskibsselskab fick Bodø hamn en nyckelroll i handeln mellan Nord- och Sydnorge. Nödvändiga varor från utlandet liksom inrikes fraktades med Hurtigruten till Bodø. Mellan år 1900 och 1940 fick staden en stabilare och moderatare tillväxt. Det ekonomiska tillväxten skedde nu främst inom bankverksamhet, handel, transporter och fiskeindustri.
Bodø var en av de norska städer som bombades mest under andra världskriget. Under maj 1940 hade Bodø blivit utsatt för ett antal mindre bombräder, men det var det stora bombangreppet 20 maj 1940 som lade största delen av staden i ruiner. Under angreppet 27 maj släpptes det mellan klockan 18.00 och 20.30 över 200 sprängbomber och mer än 1 000 brandbomber. Dock omkom totalt endast 15 personer under angreppet. Under bombangreppet blev totalt 420 hus totalförstörda och av cirka 6 300 av stadens invånare blev mer än 3 700 hemlösa. Det nedbrända området utgjorde ett område på 900 × 400 meter. För de hemlösa ordnades tillfälliga bostadshus och provisorium som tält. Levnadsförhållandena var ohållbara under vintermånaderna. I princip alla kommunala kontor, skolor, banker och nästan samtliga av stadens serviceinstitutioner lades i ruiner.
Under sommaren 1940 startade man det första arbetet med att skaffa tak över huvudet för de hemlösa. Statliga lån finansierade baracker, men arbetet försinkades av de tyska truppernas inblandning och återuppbyggandet påbörjades inte förrän 1943. Nasjonalhjelpen fick samma år erbjudande från det svenska röda korset med hjälp i form av färdigbyggda trähus. Allt timmer- och snickeriarbete var färdigt till monteringen vid leveransen. Problemet med dessa hus var de var ej anpassade till det nordnorska klimatet. Svenskarnas gåva stod för nästan all civil bebyggelse under krigsåren. Bodø var inte återuppbyggt förrän sju år efter tyskarnas tillbakadragande.
Efter freden 1945 startade återuppbyggnadsarbetet för fullt, men redan år 1946 hade arbetet avstannat. För att få igång arbetet igen utsågs en återbyggnadskommitté. Denna kommitté var igång fram tills 1952, som kan räknas som det officiella slutåret för återuppbyggnaden. Dock var inte den sista återuppbyggnaden färdig förrän 1959, då rådhuset stod färdigt. Trots en trög start hade Bodø 1950 lika många bostäder som innan bombningarna 1940.
Stadsplaneringen för Bodø sköttes av den kända arkitekten Sverre Pedersen (professor vid NTH i Trondheim). Han ogillade den klassiska stilen och Bodø fick en särskild stil som är tidstypisk för tidig efterkrigstid. De två kända arkitekterna Herman Munthe-Kass och Gudolf Blakstad ritade bland annat Bodø domkyrka. En pärla i det nya Bodø och som är ett exempel på stilen är "Rådhusplassen" i Bodø, som omges av fyra offentliga byggnader: rådhuset, kyrkan, postkontoret och musikpaviljongen. Bodø är ett mycket tydligt exempel på efterkrigstidens funktionalistiska stil, på samma sätt som Ålesund är ett mycket väl genomfört exempel på jugendstil
Under perioden 1945-65 upplevde Bodø en mycket stor befolkningstillväxt, från 5 415 till 14 054 invånare. Denna tillväxt är karakteristisk för städer i Norge under efterkrigstiden och pågår än idag. Den största befolkningstillväxten skedde under 1950-talet, då stadens befolkning ökade med mer än 40%. I början av 1960-talet gick Bodø om Narvik som Nordnorges näst största stad.
Under 1950- och 60-talet tillkom ett antal nya kommunikationer för Bodø. Före kriget var Hurtigruten i princip det enda sättet att ta sig till och från Bodø. 1947 fick Bodø en sjöflygplats och under hösten 1950 startade arbetet med att bygga en militärflygplats i Bodø. Den 20 maj 1950 öppnade den första civila flygrutten mellan Bodø och Oslo. Kommunikationerna förbättrades ytterligare 1961 då Nordlandsbanen färdigställdes på sträckan Trondheim och Bodø.
Under efterkrigstiden fick Bodø en särskild ställning under det kalla kriget mellan Västeuropa och USA mot Sovjetunionen. Militärflygplatsen i Bodø var en del av Natos försvarsstrategi. Bodø huvudflygstation skulle ha rollen som frontflygplats vid ett eventuellt krig mot Sovjetunionen. Under perioden 1950-55 byggdes flygplatsen ut och huvudkvarteret för Luftkommando Nord-Norge etablerades här. Jaktflygplan skulle från bland annat Bodø attackera det sovjetiska flygförsvaret så att amerikanska bombflygplan skulle komma igenom det sovjetiska flygförsvaret med kärnvapen.
Från 1958 till 1974 byggdes Bodøs militäraflygplats ut för att kunna hysa det högsta militära överbefälhavaren i landsdelen. På Reitan utanför Bodø sprängde man ut 1963 en stor anläggning i berget och överkommandot flyttade dit. Sjöförsvarskommandot i Nordnorge anlades också i distriktet och 1971 då de både försvarsgrenarna gick ihop till ett gemensamt organ så lades högkvarteret också i Bodø. Utöver detta sprängde man också ut en atombombssäker flyghangar i berget under den militära flygplatsen. Anläggningen fick namnet "Anlegg 96" och stod färdig i december 1960.
Flygplatsen i Bodø hamnade i rampljuset i maj 1960, då ett amerikanskt spionflyg, U-2, som flög ifrån Pakistan till Bodø sköts ner över Sovjetunionen i den så kallade U-2-affären. Den dåvarande presidenten i Sovjetunionen, Nikita Chrusjtjov, hotade med att bomba Bodø om överflygningarna fortsatte, men hotet möttes av ilska i västvärlden.
Bodø är en av de städer i Norge som haft störst befolkningstillväxt sedan 1990-talet. År 2004 hade Bodø en befolkningsökning på 691 invånare. (Detta inkluderar inte kommunsammanslagningen med Skjerstad.) Bodø är också känd som en universitetsstad med Universitet i Nordland som har över 6000 studenter. Från och med 1 januari 2005 slogs Bodø och Skjerstads kommun samman under namnet Bodø kommun. Detta var den andra stora kommunutvidgningen för Bodø. Den förra ägde rum 1968, då Bodin kommun inlemmades i Bodø kommun.
Bodø ligger ytterst på en halvö som sträcker sig ut mot Vestfjorden och har haft en strategiskt viktig position inom fiske och olika kustverksamheter. Bodø har tack vare det blivit en naturlig knutpunkt mellan havet och det omkringliggande inlandet runt om i distriktet. Denna placering var något som påverkade att staden fick handelsrättigheter under det tidiga 1800-talet, vilket har bidragit starkt till att Bodø är vad det är idag. 
I Bodø dominerar, som i resten av Nordland, fjordar och berg inlandet och platta och brukbara jordar. I norr gränsar Bodø till Sørfolda och i söder Misværdalen. Öster om staden delas Bodøhalvøya upp i två av Vatnvatnet som har skapat en i princip platt dal hela vägen ifrån Hopen vid Tverlandet och norröver mot Sørfjorden. Rakt nordöst om Vatnvatnet ligger Heggmovatnet som är ett av de stora sjöarna i Bodø kommun. Den största är emellertid Soløyvatnet som ligger norr om Bodø. Området runt Soløyvatnet präglas av långa och skogklädda åsar som bildar Bodømarka. Bodømarka är ett populärt friluftsområde. Detta och den världskända naturen är skälen till att Bodø är ett populärt resmål. Saltströmmen, som är världens starkaste tidvattensström, rinner genom södra delen av kommunen och ett känt fotomotiv är Saltstraumen bru med Børvasstindan i bakgrunden. Bodø är också känt för att ha världens tätaste population av havsörnar.
Bodøs berggrund kan i grova drag delas in i två delar. Merparten av kommunen består av metamorfa bergarter och magmatiska bergarter med undantag av östra delen av kommunen, på Bodøhalvøya, samt Landegode, Helligvær och de andra öarna i Vestfjorden. Här hittar man istället berggrund påverkad av kaledonska orogenesen, som en gång var en bergskedja som uppstod då den europeiska och nordamerikanska plattan krockade i varandra för mer än 400 miljoner år sedan. Dessa två huvudgrupper av bergarter dominerar den norska kusten mellan Sogn og Fjordane i söder och Troms i nord.
Mer detaljerat består staden och dess landsbygd i huvudsak av glimmerskiffer av kalk medan längre öst på halvön domineras av sandsten, ryolit och gnejs, och det sistnämnda finner vi också på Tverlandet. I västra Tverlandet, Saltströmmen och områden söder om detta är präglat av ett stort antal bergarter. Där finner man bergarter som gnejs, granit och kalk.
Bodø har ett subarktiskt klimat, och ligger precis norr om gränsen till tempererat klimat. Bodø har dock ett ovanligt klimat som bara kan hittas i vissa kustnära områden i Nordeuropa och på sydsidan av Alaska. De flesta områdena med subarktiskt klimat ligger oftast på ett såpass långt avstånd från kusten, att klimatet inte påverkas mycket av havsströmmar och liknande, gärna mellan 50° och 70°N. Detta ger långa och kalla vintrar och korta men varma somrar. Det speciella subarktiska klimatet som Bodø har, ger emellertid milda somrar och en vintertemperatur inte långt under noll grader. Detta klimat skapar inte permafrost, så jordbruk är möjligt i regionen. Detta sker till stor del tack vare Golfströmmen.
Bodø är känt för sina starka vindar och det är främst det som norrmän förknippar Bodø med. Vinden kommer vanligtvis från väst och sydväst. Undantaget är vintern, då östvindar dominerar. Fallvind är också ett känt fenomen vid de branta bergstopparna runt om i kommunen. Bodømarka, som är ett skogsområde norr om staden, har dock oftast mindre vind. Statistik visar att det blåser mest i Bodø under hösten och vintern, medan våren och sommaren är mer vindstilla. Januari är den månaden med mest kuling och storm medan juli har raka motsatsen.
Bodø ligger norr om polarcirkeln och har midnattssol under perioden 30 maj till 12 juli. Dock är hela solen över horisonten endast under perioden 3 juni till 8 juli. Polarnatten, som definieras med att solen aldrig når över horisonten under dagen, varar i Bodø från 10 december till 2 januari.
Enligt almanackan har Bodø inte officiellt någon mörkertid, men berg söder om staden gör att solen är borta i perioden 1 december till 10 januari. De två sistnämnda datumen uppskattas, och kan variera från år till år. Även en molnig himmel under perioden kan ge samma effekt som bergen i söder. Dock är det inte något som kan kallas polarnatt. Anledningen till att Bodø har midnattssol men inte polarnatt är atmosfären. Nedbrytningen av solljuset gör att ljusstrålarna böjs, trots att solen är under horisonten.
Bodø kommun hade 49 654 invånare den 1 oktober 2013 och täcker 1393 km², varav 83 km² är sötvatten. Detta ger en befolkningstäthet på 38 invånare per kvadratkilometer vilket gör Bodø till den fjärde mest tätbefolkade kommunen i Nordland fylke. Tätorten är den största i Nordland fylke och endast Tromsø har fler invånare bland de nordnorska städerna. Tätortens areal är på 15,50 km² som ger en befolkningstäthet på 2472,65 invånare per kvadratkilometer. På en lista över Norges största tätorter är Bodø på plats fem över de mest tätbefolkade efter Oslo, Trondheim, Tromsø och Stavanger. Därmed är Bodø, som är en för norska förhållanden medelstor stad, tätare befolkat än t.ex. de större städerna Bergen, Kristiansand och Drammen.
Av Bodø kommuns befolkning på 49 654 invånare, bor 43 773 invånare i tätorten Bodø (88 %), medan 4 533 bor utanför tätort. Utöver Bodø finns det i Bodø kommun tre andra tätorter. Dessa är Løding, Løpsmarka och det tidigare administrationscentret i Skjerstad kommun, Misvær. Løding är, bland dessa tre, den största med sina 3 002 invånare, följt av Løpsmarka och dess 2 213 invånare, dessa siffror bygger på statistik från 2012. Misvær är dock en liten by, typisk för nuvarande eller före detta bondesamhällen och har 232 invånare (2012).

Bosön är en halvö och småort inom stadsdelen Rudboda på norra Lidingö, Lidingö kommun, Stockholms län. Halvön omges i väster av Grönstaviken, i norr av Askrikefjärden och i öster av Södergarnsviken.
Bosön domineras av idrottsanläggningen "Bosön", där Villa Paulsro ingår. På Bosön finns också privatvillor, ett antal mindre båtverkstäder, sommarstugor och en småbåtshamn.
Det ursprungliga namnet på Bosön var Lagnön (1600-tal). Att båda dessa namn innehåller efterledet ö har sitt ursprung i att landområdet för cirka 1000 år utgjorde en ö, separerad från Lidingö-landet utmed den nuvarande dalgången vid Bosöns marina. Förledet Bo härstammar från att området tillhörde Bo gård, en av de största lantbruksgårdarna på Lidingö under 1300-1400-talet.

Travsport är körning med sulky (vagn med två hjul) där man kör lopp på för det mesta ovala banor med ekipage som består av hästar och kuskar, som sitter i sulkyer. Hästarna ska använda sig av gångarten rent trav. Några galoppsteg kan vara tillåtna i vissa länder. 
De första organiserade travtävlingarna etablerades under 1800-talet i bland annat Frankrike och USA. Trav är numera en stor sport i bland annat Skandinavien, USA, Kanada, Frankrike, Italien, Tyskland, Australien och Nya Zeeland.
De tre största travländerna i världen är Frankrike, Sverige och USA. Dock har exempelvis galoppen mycket större andel både publik och tränare samt flera banor i USA. I USA, där det finns över 70 större travbanor, avgörs dessutom tre fjärdedelar av alla travlopp med passgångare, till skillnad mot i Sverige där i princip alla travlopp utförs med diagonaltrav. I övriga europeiska länder finns trav bland annat i våra nordiska grannländer. I Norge, Danmark och Finland finns årliga storlopp som Oslo Grand Prix, Copenhagen Cup och Finlandia-Ajo. Trav finns även i Belgien, Nederländerna och Tyskland med tävlingar varje vecka. Även i Italien finns ett antal travbanor, men travet har där på senare tid varit på kraftig nedgång. Även Malta har en travbana i huvudstaden Valletta.
Några av de större och mer kända svenska travbanorna är Solvalla, Åbytravet, Bergsåker, Axevalla travbana och Jägersro. Totalt körs det i Sverige trav på 33 olika banor, från Boden i norr till Malmö i söder.
I USA körs varje år i början av augusti Hambletonian Stakes, ett lopp för treåriga hästar som räknas som världens största treåringslopp i världen vid sidan av de svenska och franska kriterieloppen.
I Frankrike körs varje år i slutet av januari Prix d'Amérique, ett lopp för äldre hästar. Loppet körs på Vincennesbanan utanför Paris över distansen 2 700 m och räknas som världens största långdistanslopp. Genom åren har flera svenska hästar vunnit loppet, bland annat Queen L med Stig H Johansson, Ina Scot med Helen A Johansson, Gigant Neo med Dominiek Locqueneux (tränad av Stefan Melander) och Maharajah med Örjan Kihlström.
Nordiskt mästerskap för kallblod har ordnats sedan 1978, för nordiska kallblodsraser. Fram till 1997 ordnades mästerskapet turvis i Finland, Norge och Sverige. År 1998 och 1999 avgjordes mästerskapet i tävlingar i alla tre länder. Efter några års paus har mästerskapet sedan 2006 ordnats på travbanan i Skogsbacka (finska: "Metsämäki") i Åbo.
De största travloppen i Sverige anses vara de årliga Elitloppet, Olympiatravet, Hugo Åbergs Memorial och Sundsvall Open Trot. Dessutom körs varje säsong olika "årgångslopp", lopp för hästar som är 3 eller 4 år gamla; där kan nämnas Kriteriet, Derbyt, E3-loppen, Breeders' Crown, Drottning Silvias Pokal, och Sprintermästaren.
Även kallblod tävlar i Sverige, på både V65 och V75, i särskilda lopp för kallblod. Där har senaste årens stora dominanter varit Järvsöfaks, Hallsta Lotus och Månprinsen A.M.
Runt om på landets travbanor finns travskolor. Hit kan vem som helst komma, oavsett ålder eller tidigare erfarenhet för att lära sig om hästar och travsport. Kurserna hålls terminsvis där varje lektionstillfälle är på två timmar. Eleverna får tid att lära känna hästar och ponnyer, kunskap i hur man tar hand om en häst på bästa sätt samt träna på att köra. 
Se även artikeln travhäst för mer fakta om varmblodstravare och kallblodstravare.
Varmblodiga travare får börja tävla när de är två år. Ston tävlar till och med det år de fyller tio och hingstar och valacker till och med det år de fyller tolv. Kallblodstravare tävlar till och med det år de fyller 15. Ponnytravet har helt andra regler för ålder. Där får man kvala när ponnyn är tre år och köra ett lopp per tävlingsdag med en treåring. När ponnyn är mellan 4 och 18 år får den tävla två gånger per tävlingsdag.
För sina prestationer erhåller de tävlande hästarna prispengar i varierande omfattning vilket belastar hästen som "startprissumma". I vissa lopp förekommer också särskilda hederspriser i form av pokaler eller dylikt. Desto högre startprissumma en häst har desto bättre häst är det (förmodligen) och i desto högre division startar den. Ostartade hästar eller hästar som inte har tjänat några pengar startar i så kallade "Noll-lopp".
Från att hästen är 2 år kan den delta i ett kvallopp.
För att vara startberättigad i totalisatorlopp skall häst odiskvalificerat ha genomfört minst ett så kallat "kvallopp" inom en viss tid innan. Hästen ska då också göra en viss tidsprestation för att bli godkänd. Detta är en säkerhet, så att hästar som inte är reda för att tävla inte ska tävla.
Propositioner skrivs ut för varje lopp och anger förutsättningarna för loppen som distans, startmetod, startprissummor, kuskar, hästars ålder och kön.
Travet har ingen motsvarighet till galoppens handicapsystem (där vikter används). I stället jämnas förutsättningarna ut på ett antal andra sätt, till exempel genom att hästar som sprungit in mycket pengar startar med tillägg. Det är även vanligt att lopp bara är öppna för hästar som ha sprungit in pengar i ett visst intervall. Många lopp är också bara öppna för hästar som är 2–4 år gamla.
De flesta lopp är det möjligt att anmäla hästen till. Ett fåtal lopp är så kallade inbjudningslopp, till exempel Elitloppet, Åbys Stora Pris och Hugo Åbergs Memorial.
Det förekommer i huvudsak två startmetoder, autostart (bilstart) och voltstart. 
Tävling i monté går till på samma sätt som travlopp enligt ovan fast hästen har ryttare på ryggen i stället för att dra sulky med kusk. Montétävlingar är en del av travsportens utveckling. Monténs ursprung finns i Frankrike där den funnits i 200 år. Hästkapplöpningar i travridning började i Sverige i större utsträckning 2004 då totalisatortillstånd beviljades. 
En variant av trav som innebär att samma sidas fötter lyfts samtidigt kallas passgång. För hästar med passgång som naturlig gångart förekommer tävlingar i vissa länders travsport. I USA är tävlingar för passgångare – där man i regel länkar ihop hästens ben (på samma sida) med remmar så att normalt trav är omöjligt – vanligare än lopp för "regelrätta" travare. Lopp för passgångare förekommer dock inte i Sverige, mest beroende på att vår djurskyddslagstiftning är strängare än motsvarande i USA.

Vävstolen med trampor konstruerades ursprungligen i Kina före vår tideräkning. De kom till Norden strax före medeltiden.
Den äldsta bevarade svenska trampvävstolen är från någon gång på 1600-talet. Vävskedstillverkningen i Dalarna har anor från 1700-talet, vilket innebär att man redan då hade behov av vävskedar. I de tidigare varptyngda lodräta vävstolarna hade man inte vävskedar ännu, utan de kom med golvvävstolarna på 1700-talet till Sverige. För att väva damast finns särskilda damastvävstolar. De är som regel både högre och längre än vanliga vävstolar. För jacquardvävning finns särskilda jacquardvävstolar. Jacquard är en väv med ett dekorativt mönster som är alltför komplicerat att vävas på en vanlig solvskaftvävstol. Jacqauardvävstolen är en speciell vävstol, där mönsterbildningen styrs av hålkort och de är som regel mekaniskt styrda och skötta, men även manuella jacquardvävstolar existerar. Mönsterbilden i väven skapas genom att färgen i varp och vävtrådar framhävs genom det sätt som inslaget sker, och detta samtidigt bildar den färdiga textilen. Främsta skillnaden mot den traditionella vävstolen är att varje enskild varptråd kan styras oberoende av de andra. Upp till 1792 varptrådar kan på så sätt styras helt separat från övriga trådars rörelser upp och ned. Grunddragen är densamma, med varpbom och tygbom och däremellan anordningar för skaften och slagbom. 
Varpbommen sitter längst bak, och på den rullas varpen upp (ett arbetsmoment kallat "bomning"), i vilken man sedan skyttlar inslagstråden. Först träs varptråden genom solven som genom förmedling av skaftkäppar är förbundna med tramporna och reglerar vilka varptrådar som höjs och sänks vid vävningen. Sedan träs varptråden genom vävskeden som sitter i slagbommen och knyts fast i en käpp som är förankrad till tygbommen, som sitter närmast vävaren.
Ombyggda golvvävstolar som försågs med harnesk och dragutrustning kallas för simpelvävstolar, och de användes för att lära ut damastvävning i en förenklad variant. Huvuddragen i mönsterböckerna och utbildningarna var att lära ut den förenklade simpelvävningen. Simpelvävstolarna användes av holländarna och de vävstolarna utvecklades och försågs med mekanisk mönsterstyrning.
Efsingar kallas ändarna på varpen vilken är upprullad på varpbommen.
Många vävstolar har en bänk för vävaren att sitta på, fast förankrad i vävstolen. I andra fall sitter vävaren på en lös stol eller bänk av vad slag som helst.
Ålderdomliga i Skåne förekommande benämningar är "fotspor" för tramporna och "fotsporträ" för den balk längst bak i vävstolen, där tramporna är upphängda. 
Internationellt sett ser vävstolar väldigt olika ut.

Quarnevalen är ett studentevenemang i Stockholm som arrangeras i maj vart tredje år av en ideell organisation med samma namn. Denna organisation är en av kulturverksamheterna på Tekniska Högskolans Studentkår.
Huvudattraktionen är Quarnevalståget, som rör sig genom Stockholms innerstad med uppemot 100 fantasifulla ekipage.
Utöver quarnevalståget så är det event och arrangemang under våren men aktiviteterna kulminerar i anslutning till veckan då ekipagebyggandet sker. Tåget beskådas av 400 000 personer enligt polisens beräkningar.
Varje år Quarnevalen anordnas skapas också Bruxanvisningen eller Bruxen som den populärt också kallas. Det är en tidning med i huvudsak humorsketcher, som ritas i samråd med annonsörer. Tidningen säljs av de deltagande studenterna runt om i Stockholm, för att finansiera ekipagen. År 2011 trycktes upplagan 100 001 st exemplar. Den första Bruxanvisningen kom ut år 1953. 
Quarnevalens maskot och övervakare är valen Q Arne Valén.
År 2014 gick Quarnevalen av stapeln lördagen den 10 maj klockan 14.08. Tåget startade vid KTH, och gick därefter längs Valhallavägen, Odengatan, Sveavägen, Kungsgatan, Sturegatan och slutligen upp till KTH igen.
De år då det inte är Quarneval arrangeras i stället Squvalp, en vattenburen motsvarighet till Quarnevalen. Nästa Quarneval bär av 2020.
Den första studentkarnevalen i Stockholm ägde rum 1910, då KTH-studenterna firade att en tvist med skolledningen var löst. Karnevalståget blev sedan en tradition som höll i sig till 1928, då Stockholms studentkår beslutade om ett tillfälligt uppehåll.
Kriget fördröjde en återstart, men 1953 blev det åter studentkarneval med anledning av att Stockholm fyllde 700 år. Karnevalståget gick från Norra Real till Skansen, och över 200 000 åskådare kom för att se spektaklet. Sedan hölls studentkarneval vartannat år fram till 1967 - därefter kom en tid med studentuppror och karnevalen föll i glömska.
Fram till 1967 hade SSCO haft ansvaret för karnevalen, men lämnade sedan över till Tekniska Högskolans Studentkår (THS). År 1977, då THS fyllde 75 år, återstartade traditionen och namnet ändrades till Quarnevalen. Karnevalsvägen ändrades också till sin nuvarande sträckning.
Quarnevalståget 1977 blev en succé och Quarnevalsutskottet försökte åter 1980 få tillstånd för en ny Quarneval, men detta år vägrade THS stödja arrangemanget ekonomiskt. Quarnevalsgeneralerna skapade då en QuarneVAL på vatten istället och Squvalp föddes. Squvalp har sedan dess genomförts de år Quarnevalen inte genomförts.
Sedan 1981 har Quarnevalen varit en återkommande tradition vart tredje år i Stockholm.

Stout är en mörk, nästan svart överjäst öltyp som är vanlig i Storbritannien och på Irland. Kännetecknande är att en förhållandevis stor mängd rostad malt, samt rostat omältat korn, används i bryggprocessen, därav den mörka färgen. Öltypen kommer ursprungligen från Irland och bryggeriet Guinness som från början kallade sitt öl "stout-porter". Numera brukar man benämna den irländska varianten "Irish stout" eller "dry stout" för att skilja den från den brittiska varianten som ofta är sötare. "Irish stout" har en viss del omältat rostat korn som gör ölet mindre sött än dess närbesläktade öltyp, porter.
Bland stout kan man finna olika undertyper:
Under 1990-talet har tillverkarna utvecklat kvävgaspatroner, som har gjort det möjligt att sälja stout på aluminiumburk och flaska med det rätta skummet.
Imperial Stout passar utmärkt till choklad, liksom porter. Den torrare och mer brända "Irish stoute" är lämpligast att dricka på egen hand. Ett exempel på att stout passar till choklad, är att det har kommit lite speciella ölsorter av typen stout, där vissa bryggerier inte nöjde sig med att stouten passade till chokladen utan man ville också ha med choklad-smaken i ölet. En stout av denna speciella typ är Young Double Chocolate Stout.

Frost är iskristaller som bildats av frusen luftfuktighet på kalla ytor som konkreta föremål. Rimfrost bildar snöflingeliknande mönster på plana ytor. Tjäle bildas av att kapillärt bundet vatten fryser och binder samman partiklarna i jorden så den blir hård. Markfrost är den frost som bildas på markytan när denna har en temperatur under noll grader och temperaturen i luften är över noll grader. 
Frost bildas vanligen vid högtryck, då vädret är klart eller nästan klart. Om det dessutom är vindstilla så bildas frost ännu oftare. Högt belägna områden är mer utsatta för frost än lägre belägna områden. Öppningar i landskapet i vindskyddade lägen, såsom gläntor och åkrar är ofta känsliga för frost, eftersom vinden där inte har så stor möjlighet att röra om i de lägsta luftskikten. När luftlagren inte blandas om, stannar den kallare och därmed tyngre luften kvar närmast marken. I skogar är markytan inte lika utsatt för frost, eftersom den skyddas av träden.
På de mest frostkänsliga platserna kan frost eller markfrost ibland uppkomma även mitt i sommaren, under den period som växtligheten är som mest aktiv. Frost under odlingssäsongen kan skada grödorna och frost som inverkan på odlingsmarken har därför stor betydelse för jordbruket.
I Sverige är Norrland och nordvästra Svealand de områden som är mest utsatta för frost. Sydsvenska höglandet, Kolmården och det inre av Gotland är andra områden som är relativt frostutsatta. Minst utsatta för frost är syd- och västkusten och områdena omkring de största sjöarna, som Vänern, Vättern och Mälaren.

Hagel är nederbörd som består av runda ispartiklar.
Hagel kan variera i storlek från någon millimeter till flera millimeter, i vissa fall någon decimeter. Hagel bildas genom att regn fryser till is i luften, och växer när vattendropparna reser upp och ner i regnmolnet på grund av vindens strömmar. I de lägre delarna är det plusgrader, och i de övre delarna minusgrader. När hagelkornen blir för tunga eller hamnar utanför luftströmmen, faller de till marken. De riktigt stora hagelkornen är sammanklumpningar av många hagelkorn. Teorin om jättehagel bygger på att haglet åker upp och ner i molnet i omgångar och på detta sätt smälter samman med mindre hagel.
Hagel bildas vid kraftig termik (stigande luftströmmar) i cumulonimbus-moln. Vattnet blir underkylt då de färdas högre upp i atmosfären och fryser till vid kontakt av kondensationskärnor. Haglen börjar växa allt mer då det underkylda vattnet kolliderar med iskärnan, på detta sätt bildas det olika skikt runt kärnan. Vid en viss tyngd börjar haglen att falla ner mot marken, de kan förstöra stora odlingar, speciellt inom den tempererade zonen.
Det finns fyra typer av hagel.
Runda hagel med densiteten kan inte bli större än ungefär 240 g, 8 cm i diameter, då luftströmmen runt haglen förändras vid detta gränsvärde, så att luftmotståndet minskar. Oregelbundet formade hagel med större luftmotstånd kan bli betydligt större vid rätta förhållanden.
De största bekräftade haglen, med en vikt på 1,02 kg, föll i Gulganj i Bangladesh den 14 april 1986. I litteraturen förekommer uppgifter om större hagel, till exempel på upp till 4 kg i Kina 1902. Dessa senare uppgifter är inte internationellt accepterade.
M Huc, vol 1, p 12, Travels in Tartary, National Illustrated Library, säger i boken att: "Hagel förekommer ofta i dessa olyckliga distrikt, och hagelstenarnas dimensioner är i allmänhet enorma. Vi har sett några som vägde 5 1/2 kg. Ett ögonblick är stundom nog för att göra slut på hela hjordar. År 1843, under det en av dessa stormar rasade, hörde man i luften ett ljud likasom av en orkan, och därvid nedföll på ett fält, i närheten av ett hus ett isblock, som var större än en vanlig kvarnsten. med bilor höggs den sönder i flera stycken; men fastän solhettan var mycket stark, tog det tre dagar för dessa stycken att smälta fullständigt."
Förekomst av hagel indikerar kraftiga nedåtvindar. Hagel uppstår eftersom isklumparna inte hunnit smälta på vägen ned mot marken, ett resultat av kraftiga nedsvep under Cb-molnet.

Imperator (latin för "befälhavare" och "diktator") är en titel härstammande från antikens Rom, som också användes som officiell titel (имперáтор) på Rysslands tsarer under åren 1721–1917. 
Imperator var en titel som tilldelades en segrande fältherre (genom tillrop av soldaterna) efter en överväldigande seger. Detta var nödvändigt för att kunna få ansöka om en triumf hos senaten. Efter sitt triumftåg så förlorade fältherren sin rätt till titeln imperator. 
Några fältherrar utropade till imperator:
Från Augustus tid var titeln för den romerske kejsaren imperator. Titeln var begränsad till denne, men kunde också tilldelas dennes släktingar.
Titeln fortsatte att användas efter det västromerska rikets kollaps. Kejsarna i Östromerska riket använde titeln. Karolingerna använda titeln och i Tysk-romerska riket var titeln i bruk fram till dess upplösning 1806. Titeln användes i Kejsardömet Österrike, sedermera Österrike-Ungern, fram till dess upplösande 1918.
I och med skapandet av Ryska kejsardömet började Peter den store kalla sig imperator (ryska (IМПЕРАТОРЪ). Dock fortsatte man i vardagligt språk kalla de ryska härskarna för tsar, som kan härledas från Caesar. Ryska härskarinnor kallades imperatritsa. Dessa titlar användes fram till upplösandet av kejsardömet 1917. 
Brittiska monarker lade sig till med initialerna RI rex imperator (kung-kejsare) efter att ha utropat sig till kejsare av Indien. Georg VI av Storbritannien abdikerade från kejsartiteln den 22 juni 1948. Han var den sista monark som använde titeln.

Luffarschack är ett abstrakt strategispel med fullständig information där två spelare turas om att rita tecken på ett rutat papper, alternativt lägga ut svarta och vita stenar på ett bräde. Den förste om att få fem tecken, vågrätt, lodrätt eller diagonalt, i rad har vunnit.
Fritt luffarschack är den enklaste varianten. Det är känt i många länder och kallas oftast något i stil med ”kryss och ringar" eller "fem-i-rad”.
Det som behövs för att börja spela är en bit rutat papper, en penna och två spelare. Spelarna lottar om vem som ska spela med kryss respektive ringar och om vem som ska börja. Därefter turas man om att göra ett drag i en valfri ruta tills någon av spelarna lyckas få en obruten rad med fem av sina markeringar. Inga begränsningar finns – overline (en rad med sex eller fler) ger till exempel vinst. Om papperet blir fullt så fortsätter man på ytterligare ett rutat papper.
När gemene man talar om luffarschack så är det i regel detta spel, eller möjligen tripp trapp trull (tic tac toe), man menar.
Man kan på nätet fortfarande spela fritt luffarschack med några små tilläggsregler, bland annat på platsen Play OK. Spel sker där inte i rutorna utan med svarta (för spelaren som börjar partiet) och vita runda markeringar i skärningspunkterna och spelplanen är begränsad till 15x15 skärningspunkter. (Spelaren som börjar partiet kallas därför vanligen svart och de runda markeringarna skall motsvara stenar på ett bräde.) Dessutom är 6 i rad inte vinst för någon av spelarna. Tiden för varje spelare är också begränsad men det finns olika tider att välja på beroende på vem man möter.
Genom långt praktiskt spel i Japan kom man för mer än 100 år sedan fram till att den spelare som börjar partiet (vanligen kallad svart) har en stor favör. Om han eller hon spelar felfritt slutar partiet med en snabb vinst för vederbörande. Det finns också ett datorbevis för säker vinst gjort av Victor Allis. Sedan början av 1900-talet har man i Japan därför experimenterat med diverse begränsningar för den förste spelaren och utvecklat spelet renju för att skapa ett jämnare spel. 
1961-1980 var reglerna vid SM fritt luffarschack. Schackklocka började användas först 1979.
Då spelaren som börjar har en klar fördel så spelar man i Sverige (och i världen i övrigt) sedan i början av 1980-talet i seriösa turneringar alltid med tilläggsregler. 
Det finns tre typer av tilläggsregler om man bortser från olika tidsregler.
1982-2010 användes i SM en ny regelvariant som föreslogs av Vladimir Sapronov från Ryssland och därför i Sverige kallades "Ryskt luffarschack". Internationellt har öppningsregeln ibland kallats "Gomoku pro". Regeln var ganska populär i Ryssland och Vitryssland fram till början av 90-talet. 
Reglerna är att första draget görs i centrum. Andra draget kan göras var som helst. Tredje draget görs utanför en tilltänkt centralkvadrat på 5x5. Därefter spelar man som i fritt luffarschack förutom det att "overline" dvs mer än 5 i rad inte ger vinst för vare sig svart eller vit.
Gomoku är ett gammalt japanskt ord för luffarschack som sällskapsspel. Precis som i fritt luffarschack är idén att inga särskilda förbudsdrag skall förekomma. Spelreglerna skall vara lika för både svart och vit.
Vinst kräver dock exakt 5 i rad. 6 i rad är alltså inte vinst för någon av spelarna men det är inte förbjudet att sätta 6 i rad. 
För att spelet skall vara seriöst krävs en utjämning av fördelarna för svart (som börjar partiet) och denna utjämning görs bara med hjälp av en öppningsregel. Ett genombrott när det gäller att utjämna fördelarna för svart har kommit när man i reglerna bygger in möjligheten för en spelare att byta sida (swap) från vit till svart eller tvärtom. Spelaren som föreslår en öppning vågar då inte välja en för stark öppning för varken svart eller vit. I Gomoku är öppningsreglerna väldigt radikala.
På senare år har regeln Swap2 blivit populär inte minst i östra Europa och denna öppningsregel gäller i VM fr o m 2009 och i SM fr o m 2011. 
Eftersom de 3 öppningsdragen vid användning av bara Swap kan göras precis var som helst så har Swap2 tillkommit för att inte spelaren som börjar i förväg ska kunna överraska med en helt ny och okänd variant som motspelaren inte hinner analysera direkt under partiet.
Renju International Federation (RIF) sedan sedan 1989 arrangerat sex VM i gomuko/luffarschack.
De första två gångerna spelade man ryskt luffarschack/gomuko pro.
Sedan 2009 har VM arrangerats vartannat år, med swap2-regeln ovan.

Ett par byxor är ett ytterplagg som täcker benen. Byxor delas huvudsakligen in i långbyxor och kortbyxor (shorts).
Byxorna är kända sedan 700-talet f. Kr., då vida byxor förekom bland folkstammar i dagens Iran. Med skyter och parther spreds byxorna över Europa och Asien. De tidigaste byxorna var vida orientaliska byxor men tidigt uppkom snävare byxmodeller hos ryttarfolk genom att ett skrevkläde kombinerades med byxholkar. I Europa tros kelterna varit de första som introducerade byxorna. Hos germanerna förekom såväl lång- som kortbyxor. I Romarriket brukades dock i allmänhet inte byxor, och då de introducerades förbjöds de till en början som "barbariska", men kom efterhand att accepteras. Den germanska byxtypen blev vanlig under tidig medeltid, men började under 1200-talet minska i popularitet sedan kjorteln blivit längre och endast hosor behövdes. När livkläderna på 1400-talet åter blev kortare återkom byxorna, nu i en snäv modell liknande hosorna. Under 1500-talet kom pluderhosorna, korta vida byxor med slitsar ur vilka fodret syntes. I början av 1600-talet blev byxorna enklare och raka eller endast lätt ballongformade och knöts runt benen nedanför knäna. Vid mitten av 1600-talet kom de så kallade "rhengrevebyxorna", mycket vida och öppna nedtill på modet. I slutet av 1600-talet blev byxorna snävare.
Fram till slutet av 1700-talet använde överklassen i första hand knäbyxor, medan långbyxor betraktades som ett arbetsplagg och var förknippat med sämre ställda. I och med den franska revolutionen och den industriella revolutionen blev dock långbyxor accepterade även i samhällets mer välbemedlade delar. De mer konservativa folkdräkterna ändrades dock mer långsamt. I Sverige övergick allmogen relativt tidigt till långbyxor; i de flesta delar av landet skedde detta under 1830-, 1840- eller 1850-talet.
Byxan har ända in i vår tid varit– och är i viss mån fortfarande – ett typiskt manligt klädesplagg. Det uppfattades långt in på 1900-talet som provocerande och skandalöst samt särdeles okvinnligt om kvinnor bar byxor. Så berättas det att, när skådespelerskan Marlene Dietrich skulle anlända till Paris 1933, hade högste polischefen varnat henne för att komma iklädd byxor, och i så fall lämna staden.
Under 1920 började även kvinnor att använda långbyxor. Idag är byxor kanske mer använda än någonsin, även om både kjol och klänning fortfarande är vanligt använda plagg bland kvinnor.
För byxor finns flera typer av storleksbeteckningar. För jeans är det vanligast att storleken betecknas med ett siffervärde för Waist (W, midjemåttet) och Length (L, mätt från grenen och nedåt längs sömmen på byxbenets insida). Siffervärdet avser antalet engelska inch, ca 2,5 cm.
Andra långbyxor har storleksbeteckningar som endast anges med en siffra eller bokstav + siffra kombinerat (exempelvis storlek 50 respektive storlek C100, normal midjevidd, eller storlek D100, kraftig midjevidd).
En tredje storleksbeteckning är en skala som går från Extra Small (XS), via Small (S), Medium (M), Large (L) till Extra Large (XL).

"Berit" Gustava Frideborg Spong, född 5 februari 1895 i Framnäs som ligger vid vägen från Skänninge in i Motala (Sveavägen 80) i Vinnerstads socken, Östergötlands län, död 14 juli 1970 på gården Tjälvesta i Snavlunda socken i Örebro län, var en svensk författare.
Efter några år i Vinnerstads kyrkskola gick hon i Motala samskola där hon gjorde sig känd för sina uppsatser. Hennes tidiga dikter trycktes i en lokaltidning. Hon tog realexamen 1913 i Motala och studentexamen 1916 i Uppsala.
Spong blev fil. kand. i Uppsala 1920; hon studerade språk i Tyskland, Frankrike och Italien 1922–1923 och var lärare vid realskolor 1921–1925. Hon blev fil. mag. 1924. Spong var gift med rektorn fil. dr Bertil Malmrot.
De sista 20 åren bodde hon på Tjälvesta gård norr om Askersund.

Luffare är en person som under vandring från plats till plats, tar de jobb som dyker upp. Det avser främst en vandrande manlig person under 1800- och början av 1900-talet. 
I Sverige gick luffarna ofta bestämda rutter till vänligare människor inom en socken. För att ge sig utanför socknen krävdes ett inrikespass och utan sådant kunde man fängslas för lösdriveri. Luffarriksdagen i Hallsberg 1921 var ett försök att organisera sig, liksom arbetarorganisationerna gjort. Lösdriverilagen var i kraft från 1885 till 1965 då socialtjänstlagen tog vid.

Jeans är slitstarka byxor av denimtyg med nitar som förstärkning av sömmar utsatta för stor påfrestning. Senare har denim använts även för andra klädesplagg än byxor, varvid begreppet "jeans" har kommit att användas i semantiskt överförd betydelse i begrepp som "jeansjackor" och "jeanskjolar" och denim kallas också för "jeanstyg".
Jeansen skapades 1872 i San Francisco av Levi Strauss tillsammans med skräddaren Jacob Davis. Nitarna var egentligen Davis idé, men han saknade pengar för finansiering av en patentansökan, varför Strauss hjälpte till ekonomiskt. Patentet beviljades den 20 maj 1873.
Jeansen, som från början syddes i brunt tyg, blev snabbt populära bland guldgrävare, cowboyer och andra arbetare som behövde slitstarka byxor. Hans företag Levi Strauss & Co började sälja byxorna under namnet Levi's och har sedan dess varit världsledande. Jeansen blev senare en del av rock'n'roll-kulturen och blev populära världen över. Under slutet av 1900-talet har de blivit en modedetalj snarare än arbetskläder.
Benämningen "jeans" började användas i Europa först under 1930-talet. Europeisk tillverkning av dessa byxor kom inte igång förrän 1948, och då enbart i herrstorlekar. I Europa började tillverkning av damstorlekar 1956.
Kända jeanstillverkare, tillsammans med Levi's, är Acne, Crocker, Diesel, Gul & Blå, Lee, Nudie, Replay, Wrangler, Cheap Monday, Denim och G-Star.
När jeans blir slitna framträder inslagstrådarna, som är vita i denim, mer än på nytt tyg. Ett tag blev det bland ungdomar ett mode att jeansen "skulle" se slitna ut. Som ett försäljningsargument tumlade då företagsamma tillverkare helt nya byxor med stenar i en tvättmaskin, varvid de eftersträvade ljusa fläckarna slets fram. Därav uppstod nyordet "stentvättat".
Ett test av jeans 2009 visade att de innehåller höga halter av gifter som bly, kvicksilver, allergiframkallande dimetylfumarat och nonylfenoletoxilater. De enda jeans som var utan gifter var och Märkena Wrangler och Nudie hade högre halter än av Dimetylfumarat som är den tillåtna gränsen. Nudies hade en halt på fem gånger högre än det tillåtna.
Jeans avsedda för barn visade sig 2013 en andel på 9 av 10 jeans innehålla gifter som nonylfenoletoxilat som är förbjudet inom EU utom för import och som vid nedbrytning omvandlas till det hormonstörande nonylfenol, allergi- och cancerframkallande anilin. En ytterst liten mängd kan starta en allergisk reaktion hos känsliga personer. Tillverkningsländerna är Tunisien, Pakistan, Bangladesh och Kina. Branschorganisationen textilimportörerna rekommenderar att hålla nivån under . Analys visar dock att halten i Cubus jeans ligger på . Jeans från Åhléns och Esprit En undersökning våren 2013 av den tyska konsumenttidningen Öko-Test hittade förbjudna arylaminer och formaldehyd.

Anders Georg Eriksson, född 3 augusti 1956 i Trollhättan, är en svensk revyartist, komiker och skådespelare. Han är känd som medlem i Galenskaparna och After Shave och är bror till Claes Eriksson, även han medlem i Galenskaparna och After Shave.
Anders Eriksson tänkte utbilda sig till lärare och studerade vid Chalmers tekniska högskola. Studierna avbröts och i stället blev han en av medlemmarna i revygruppen Galenskaparna som bildades 1978. År 1982 började Galenskaparna samarbeta med sånggruppen After Shave, vilket har resulterat i en lång rad revyer, filmer och TV-serier, ofta med Eriksson i huvudrollen.
Rollen som Roy i TV-serien Macken 1986 gjorde Anders Eriksson folkkär. En annan av hans mest kända figurer är Farbror Frej som dök upp i TV-serien "En himla många program" 1989. Några andra exempel är den sociale Spanar'n som finns i revyer och i "En himla många program" samt den passionerade musikläraren Morgan i "Den enskilde medborgaren".
Vid sidan av Galenskaparna och After Shave har Anders Eriksson framträtt på egen hand med sin banjolele. Han har sjungit och spelat på festivaler både i Sverige och utomlands. Hans förebild är George Formby.
, ena huvudrollen
, huvudroll
, huvudroll
, ena huvudrollen
, huvudroll

En cowboy är en manlig boskapsskötare i Nordamerika. En modern kvinnlig motsvarighet är cowgirl. De förknippas framför allt med USA:s 1800-talshistoria, och är vanliga i berättelserna om Vilda Västern. 
Cowboys uppgift var att hålla reda på boskap, då de för det mesta strövade fritt. Det var också hans jobb att fålla boskap till slakterier och järnvägsstationer.
En fjärdedel av alla boskapsskötare var av afrikansk börd. Andra var mexikaner. Cowboys mångetniska ursprung är något som förtigits i den populärkulturella Westerngenren.
Bland kläddetaljerna ingår (ingick) oftast en "neckerchief" (ung. snusnäsduk), knuten runt halsen utom när man kunde behöva skydda ansiktet exempelvis mot vind och sand. Cowboys har ofta bredbrättade hattar.
Cowboykulturen med sin utrustning, terminologi, boskap och hästar kom till USA från Mexico, som ursprungligen fått det från Spanien.
Motsvarigheten i Mexico är vaquero. I Paraguay och Argentina heter det gaucho och i Chile huaso.

Erik Magnusson (även kallad Erik Prästhatare), född 1268, död 15 juli 1299, var kung av Norge från 9 maj 1280 till sin död.
Erik var äldste son till Magnus Lagaböter och Ingeborg Eriksdotter av Danmark. Efter faderns död den 9 maj 1280 blev han kung, och under hans minderårighet förde hans moder tillsammans med stormännen regeringen och uppträdde med stor kraft mot kyrkan. Den långvariga och med stor bitterhet förda striden slutade med att kyrkan fick avstå en del av den makt, som den förvärvat genom överenskommelsen i Tønsberg 1277. Det var denna strid som gav upphovet till Eriks tillnamn "Prästhatare", även om han själv inte hade någon andel i den, och senare då han övertagit regeringen, visade mycken eftergivenhet mot kyrkan. Han var en svag regent, och lät sig till stora delar styras av modern och sin broder, Håkon. Dessa förmådde honom 1287 att ingå ett förbund med Erik Klippings mördare. Ett långvarigt krig utbröt därefter med Danmark, under vilket norrmännen vann flera framgångar genom sin djärva kaparverksamhet. 1297 ingicks ett tillfälligt stillestånd.
Erik var gift med prinsessan Margareta av Skottland, dotter till Alexander III av Skottland och fick dottern med samma namn Margareta av Skottland, som 1289 blev drottning av Skottland, men avled redan på överfärden 1290. Han var sedan gift med Isabel Bruce och fick med henne Ingeborg Eriksdotter av Norge. Han försökte genom detta giftermål göra anspråk på den skotska kronan, men hade genom att motarbetas av Edvard I av England föga framgång. Han avled 1299.

"Kerstin" Marianne Granlund Wedin, född "Granlund" 17 juni 1951 i Främmestads församling, Västergötland, är en svensk revyartist. Hon är uppvuxen i Trollhättan och främst känd som medlem i Galenskaparna och After Shave.
Kerstin Granlund hade tänkt sig ett yrkesliv som psykolog innan Claes Eriksson övertalade henne att medverka i studentspexet "Västgötaskoj" 1972. År 1974 var hon med och bildade spexgruppen Utan lots. Sedan 1978 ingår hon i gruppen Galenskaparna. Hon spelade revy med Hagge Geigert 1976 och 1983. Sommaren 1979 medverkade hon i Sten-Åke Cederhöks "Veckans Revy" på Liseberg.
Som ensam kvinna i Galenskaparna och After Shave har Granlund gestaltat en lång rad kvinnoroller. Bland hennes många rollfigurer kan nämnas bragdmamman i "Stinsen brinner," strippan Agda i "Skruven är lös," amerikanskan Bonnie Armstrong i "Grisen i säcken," grevinnan i "Alla ska bada" och arga tanten i "En himla många program."
Den 20 juli 2011 meddelades att Granlund lämnat underhållningsensemblen, åtminstone som skådespelare. Hon är fortfarande aktiv i arbetet bakom kulisserna, bland annat som regiassistent.
Kerstin Granlund är sedan 10 augusti 1979 gift med Lisebergs före detta VD Mats Wedin.

Hexogen, "cyklotrimetylentrinitramin", är en nitramin och är ett högexplosivt sprängämne, främst använt för militära ändamål. I ren form ett vitt pulver som framställs genom nitrering av hexametylentetramin, som i sin tur framställs av metanol och ammoniak. Det är även känt under namnen cyclonit och RDX (Research Department eXplosive). Det börjar sönderfalla vid 170 °C och smälter vid 205 °C.
Hexogen kännetecknas av att det har lägre detonationshastighet och energiinnehåll jämfört med pentyl, men i gengäld är mindre känsligt för mekaniska stötar.
Hexogen framställdes först för medicinska ändamål av tysken Hans Henning år 1899. Först 1920 insågs ämnets explosiva egenskaper.
Sedan andra världskriget blandas hexogen med trotyl och vax, till hexotol, vilket stundtals förekommer som sprängladdning i granater. 
Hexogen används även i plastiska sprängämnen som C-4.

Legionärssjuka är en form av lunginflammation som orsakas av bakterier tillhörande släktet "Legionella". Sjukdomen, liksom bakteriesläktet, har fått sitt namn av att det första utbrottet av legionärssjuka skedde i samband med ett konvent arrangerat av American Legion, en organisation för amerikanska krigsveteraner, i Philadelphia 1976. Ett flertal människor blev då sjuka och dog. Man lyckades efter ett tag isolera bakterien som låg bakom sjukdomsutbrottet, en dittills okänd bakterie som man gav namnet "Legionella pneumophila". Man upptäckte sedan att Legionella är ett helt släkte av bakterier där flera kan ge sjukdom hos människor, men "L pneumophila" står för den absoluta majoriteten av sjukdomsfall. En anledning till att man inte känt till bakterien tidigare kan vara att den är relativt svårodlad. Legionellabakterier finns normalt i vattensamlingar, såsom dammar och sjöar, men kan också växa i vattentankar och vattenledningar. De är relativt motståndskraftiga bakterier, eftersom de har en förmåga att ta sig in i levande celler och leva inuti dem. Detta är en förmåga som de både använder när de infekterar människor (bakterien tar sig då in i, och lever inuti, vita blodkroppar), men de kan också ta sig in i exempelvis amöbor, och på så sätt överleva miljöer de inte klarat sig i annars. 
Legionella är en relativt vanlig bakterie, och sannolikt utsätts de flesta för den, men i regel krävs det någon form av nedsättning av kroppens immunförsvar för att man faktiskt ska bli sjuk i legionärssjuka. I Sverige inträffar 50-80 fall per år, varav cirka hälften smittats utomlands. Legionärssjuka är en anmälningspliktig sjukdom. 
Pontiacfeber är en självläkande influensaliknande sjukdom som också orsakas av legionellabakterier. Namnet kommer från ett utbrott 1968 i staden Pontiac i Michigan, USA.
Legionella smittar genom att man inandas en aerosol innehållande bakterien, till exempel i samband med duschning. Att dricka infekterat vatten verkar inte kunna ge sjukdom. När man andas in bakterien når den ner i alveolerna i lungorna, och fagocyteras, det vill säga "äts upp" av makrofager, som är en vävnadslevande vit blodkropp som har som en av sina uppgifter att just döda bakterier genom att fagocytera dem och bryta ner dem. Legionellabakterien låter sig bli fagocyterad, men har sedan förmågan att förhindra nästa steg i fagocytosen, nämligen att den membranomslutna vakuol som den fagocyterade bakterien finns i smälter samman med en så kallad lysosom, det vill säga en membranomsluten vakuol som innehåller bakteriedödande och -nedbrytande enzymer. Istället lever och förökar sig legionellabakterien inuti makrofagen och tar sin näring från denna. När näringen börjar ta slut dör makrofagen och legionellabakterierna frisätts och kan infektera nya makrofager.
Patienter med legionärssjuka har oftast feber, frossa och hosta, som kan vara torr eller slemproducerande. Vissa patienter har också muskelvärk, huvudvärk, trötthet, aptitlöshet, förlust av koordination (ataxi), och ibland diarré och kräkningar. Sjukdomsförloppet kan vara mycket svårt, och trots modern intensivvård förekommer en inte försumbar dödlighet. Legionella behandlas med antibiotika, närmare bestämt kinoloner eller makrolider. Diagnosen ställs på symptomen i kombination med antigenpåvisning i urin och bakterieodling samt PCR.
Det finns inget vaccin mot legionärssjuka. Däremot kan man minska bakteriens växtmöjligheter genom att se till att varmvatten i vattenledningssystem håller en temperatur på minst 50 grader Celsius överallt – ända ut till tappstället. Kallvatten måste vara kallare än 20 grader. Man bör också konstruera vattenledningssystem så att man undviker ställen där stillastående vatten kan möjliggöra bakterieväxt. Man bör ej använda varmvattensystemet för värmeuttag. Erfarenheter från de stora legionellautbrotten på våra sjukhus visar entydigt på att varmvattenanslutna handdukstorkar och i synnerhet golvvärme innebär ofrånkomliga legionellaproblem. En uppenbar orsak till att legionellautbrotten är koncentrerade till system av just den typen är att värmeuttagen stryps ned till låga vattenhastigheter och temperaturer som innebär idealiska miljöer för legionella hur väl underhållet och tempererat systemet än är i övrigt.

Markerna ("utmarkerna", "gränsländerna", isl. "Markir"), tidigare benämning på västra Dalsland, som länge utgjorde ett omtvistat gränsland emellan Sverige och Norge. Nordmarks härad i Värmland tillhörde ursprungligen (på medeltiden) detta område och tillhörde alltså då Dalsland.

Tronhimmel, "takhimmel", dyrbart, ofta broderat tyg som hänger över en tron eller högsätet i ett rum. Till tronhimmeln hör en så kallad "ryggvandt" som klär väggen bakom tronen och är tillverkad i samma tyg som själva tronhimmeln. Tronhimmeln användes som prydnad i praktrum ända fram till tidigt 1900-tal. Tronhimlar från 1500-, 1600- och 1700-talen finns bevarade i statens samlingar.
Takhimlar var inte enbart till för kungligheter utan kunde även finnas i finare hem. På det gamla Oxenstiernagodset Tidö i Västmanland finns en takhimmel från 1600-talet kvar.


Tronföljdskrig, "Arvföljdskrig" eller "Successionskrig" kallas de krig som förts om besittningen av ett land när successionsrätten av någon anledning inte varit fullt klar utan flera pretendenter framställt anspråk. 
Under den tid då folken inte ansågs ha någon rätt att själva bestämma om successionen utan länderna betraktades som furstarnas privategendom som ärvdes ofta nog enligt samma principer som annan dylik egendom uppstod naturligtvis ofta arvstvister om hela riket eller delar därav, och dessa medförde stundom krig. Även i valriken, till exempel i Polen, har tronföljden gett anledning till krig. De mest bekanta tronföljdskrigen är det så kallade "hundraårskriget" (1339-1453) mellan husen Plantagenet och Valois om Frankrikes tron, rosornas krig (1455-1485) om Englands tron, jülichska tronföljdskriget 1613-1614, spanska tronföljdskriget 1701-1714, polska tronföljdskriget 1733-1738, österrikiska tronföljdskriget 1740-1748 samt bayerska tronföljdskriget 1778-1779. Till krig av detta slag kan även åtskilliga andra krig hänföras, som enligt gängse historiska benämningar inte kallas tronföljdskrig, till exempel kriget mellan den svenska och polska grenen av Vasahuset 1598-1660, som gällde tronföljden i Sverige.

The Offspring är ett amerikanskt punkrockband från Huntington Beach, Kalifornien, grundat 1984. Bandet består av sångaren Dexter Holland, gitarristen Noodles, basisten Greg K. och trumslagaren Pete Parada. The Offspring, tillsammans med Green Day, NOFX och Rancid, sägs tillhöra de band som återupplivade punkrocken i mitten av 1990-talet, i vad som kallas för punk revival. Bandet har sålt över 40 miljoner album världen över.
Ett kännetecken för The Offspring är att de gärna använder sig av ord såsom "whoa", "hey" och "yeah" i refrängerna till sina låtar och ett annat av bandets kännetecken är att den första låten på deras album ofta är en kortare låt som ibland fungerar som en sorts introduktion till själva albumet. The Offspring använder sig gärna av element från orientalisk musik i sina låtar och de har även hämtat viss inspiration från surfkulturen.
The Offsprings genombrott kom med deras tredje studioalbum, "Smash", som är det bäst säljande albumet som har släppts från ett självständigt skivbolag någonsin. Hitlåtarna "Come Out and Play (Keep 'Em Separated)" och "Self Esteem" blev väldigt populära i mitten av 1990-talet. De tre nästkommande albumen, "Ixnay on the Hombre", "Americana" och "Conspiracy of One", sålde också bra med följden av att alla tre albumen senare har uppnått platinastatus. "Americana" från 1998 blev bandets största succé hittills och singlarna "Pretty Fly (for a White Guy)", "Why Don't You Get a Job?" och "The Kids Aren't Alright" blev kända världen över. Bandets senaste studioalbum, "Days Go By", släpptes i juni 2012.
The Offspring började som ett garageband 1983 i staden Cypress i Orange County, Kalifornien när Dexter Holland och Greg K. började jamma ihop. De tog senare in James Lilja, tidigare medlem i Clowns of Death, i bandet och de valde att döpa sig till Manic Subsidal. Beslutet att skapa ett band från första början kom till sedan Holland och Greg K. inte hade blivit insläppta på en Social Distortion-konsert i Irvine någon gång under antingen 1983 eller 1984. Kort därefter gick även Doug Thompson med i Manic Subsidal som bandets sångare och Holland gick över från att ha varit trumslagare till att bli gitarrist. Bandet släppte även sin enda studioinspelade låt, "Hopeless", under detta år; andra låtar som spelades in under denna tid var bland annat "Very Sarcastic", "Sorority Bitch" och "Police Protection". Marcus Parrish var kompgitarrist en kortare tid i The Offspring under 1984 och 1985. Under 1985 ersatte Jim Benton, en vän till Thompson, Lilja på trummor och Noodles (tidigare medlem i banden The Squids och Clowns of Death) gick med i Manic Subsidal, främst då han kunde köpa ut alkohol åt de ännu minderåriga Holland och Greg K. Thompson blev under detta år tvingad ur bandet och Holland tog istället över rollen som sångare. Året därpå slutade Benton självmant från Manic Subsidal och Lilja ersatte istället honom som bandets trumslagare. Bandet bestämde sig även detta år för att byta namn från Manic Subsidal till The Offspring, vilket skedde spontant under en intervju hos Media Blitz när bandet fick frågan vad de kallade sig själva för. Namnet The Offspring var ett förslag av Lilja och det var det enda namnförslag som inte någon av bandmedlemmarna hatade. Det var under detta år som The Offspring började göra lokala spelningar på bland annat punkrockklubben 924 Gilman Street i Berkeley, Kalifornien.
The Offspring medverkade nu på ett antal olika demokassetter, bland annat "Purely Man's Loss" och "Subject to Blackout", och de spelade även själva in en obetitlad demokassett 1986. Samma år släppte bandet även sin första singel, med namnet "I'll Be Waiting"/"Blackball". Singeln släpptes i 1 000 exemplar som en 7"-singel där The Offspring själva hade limmat ihop konvolutet. Året därpå valde Lilja att hoppa av bandet eftersom han istället ville fokusera på sina studier och ny trumslagare blev istället Ron Welty, som gick med i bandet i juli 1987. The Offspring spelade under 1988 in en demokassett, med namnet "Tehran", som senare skulle ligga till grund för deras debutalbum. Två av låtarna från denna demokassett ("Jennifer Lost the War" och "Out on Patrol") släpptes 1991 på en bootleg-EP med namnet "They Were Born to Kill". Bandets självbetitlade debutalbum släpptes i LP-format den 15 juni 1989 via skivbolaget Nemesis Records i en upplaga på 5 000 exemplar. Nemesis Records ville inte lansera albumet i en CD-version då de ansåg att det inte fanns tillräckligt med intresse för detta. För att marknadsföra albumet gav sig bandet ut på en sex veckor lång USA-turné.
1991 valde The Offspring att ännu en gång samarbeta med Thom Wilson, som tidigare varit producent för deras debutalbum. I februari 1991 spelade bandet in EP:n "Baghdad" tillsammans med Wilson och EP:n släpptes senare samma år i en upplaga på 3 000 exemplar. Med hjälp av denna EP kunde nu bandet börja arbeta med skivbolaget Epitaph Records, vilket är ett skivbolag som grundades av Bad Religions gitarrist Brett Gurewitz. Gurewitz hade tidigare känt att The Offspring inte riktigt var den typ av band han ville samarbeta med, men efter att "Baghdad" släpptes gick han med på att ge bandet en chans. The Offspring spelade detta år även in låten "Take It Like a Man" till ett samlingsalbum med namnet "The Big One" som gavs ut av "Flipside Magazine".
I april 1992 blev The Offspring signade till Epitaph och senare samma år släppte de sitt andra studioalbum, "Ignition", som sålde bättre än förväntat och försäljningssiffrorna har uppgått till över en miljon sålda exemplar. Enligt bandet tog det dock cirka ett år sedan albumet hade släppts innan försäljningen började gå riktigt bra för "Ignition". Den enda singeln som släpptes från detta album var radiosingeln "Kick Him When He's Down" som släpptes först 1995 och då enbart i Europa. Under 1993 och början på 1994 turnerade The Offspring tillsammans med band såsom Lunachicks, Pennywise och NOFX. Denna tid beskrev The Offspring själva som en "inkubationsperiod" där de turnerade mycket och enbart hade musiken som en sidosyssla.
Under våren 1994 släpptes The Offsprings genombrottsalbum "Smash". "Smash" är det bäst säljande albumet från ett självständigt skivbolag någonsin och albumet har sålts i mer än elva miljoner exemplar världen över. "Smash" har sålt 6x platina i både USA och Kanada och hamnat på plats 4 på den amerikanska Billboard 200-listan för 1994. Från albumet släpptes bland annat singlarna "Come Out and Play (Keep 'Em Separated)" och "Self Esteem" som rönte stora framgångar för bandet. Det var bland annat tack vare detta album som The Offspring räknas till punk revival, tillsammans med band såsom Green Day, Rancid och NOFX.
1995 medverkade The Offspring på soundtracket till filmen "Batman Forever" med låten "Smash It Up", något de ryktas om att de krävde $250 000 för att göra. Holland och Greg K. hade startat sitt eget skivbolag under namnet Nitro Records i maj 1994, där en av deras första lanseringar var The Offsprings debutalbum i CD-format som släpptes i november 1995. Till sitt skivbolag lockade de sedan band såsom The Vandals, AFI, Guttermouth och True Sounds of Liberty. Kort därefter tog Holland över allt ansvar för skivbolaget innan det i juli 2013 meddelades att han hade sålt skivbolaget till The Bicycle Music Company.
Efter att "Smash" hade släppts kunde bandet inte komma till en överenskommelse med Epitaph Records utan de valde att 1996 flytta över till Columbia Records istället; en flytt som tog 6–8 månader. Noodles har sagt att han gärna hade fortsatt att samarbeta med Epitaph Records, men på grund av att Gurewitz hade personliga problem och planerade att sälja skivbolaget kände The Offspring att det var dags att byta skivbolag. The Offspring fick utstå kritik för valet att byta skivbolag och vissa beundrare kände det som att de "sålde sig" även om kontraktet med Columbia Records i själva verket var mindre ekonomiskt lönsamt och gav bandet mer konstnärlig frihet än det kontrakt de tidigare haft med Epitaph Records. Under samma tidsperiod avskedade bandet sin producent Thom Wilson, som öppet hade kritiserat bandet när de spelade in "Smash" eftersom han kände att de var på väg ifrån punkgenren med sina nya låtar.
1996 påbörjades även inspelningarna av bandets fjärde album, "Ixnay on the Hombre", som senare släpptes i februari 1997. Låtarna till albumet hade skrivits under tiden som bandet turnerade med "Smash" och "Ixnay on the Hombre" innehåller några av bandets tidigaste influenser av poppunk. Albumet blev inte en lika stor succé som föregångaren "Smash", men det lyckas ändå sälja tre miljoner exemplar världen över. Holland har senare sagt att albumet inte fick samma genomslagskraft som "Smash" på grund av att det sågs som ett kommersiellt experiment medan beundrarna förväntade sig något han benämner ""Smash", del två"; vilket var något The Offspring var fast beslutna att inte spela in. Musikvideon till singeln "I Choose" regisserades av Holland själv, vilket var hans regidebut.
1998 släppte The Offspring sitt femte album, "Americana", som blev bandet hittills största framgång med över elva miljoner sålda exemplar och som har sålt platina i över tio länder, däribland Sverige, USA och Storbritannien. Från albumet släpptes singlarna "Pretty Fly (for a White Guy)", "Why Don't You Get a Job?" och "The Kids Aren't Alright" samt singeln "She's Got Issues" (vars musikvideo innehåller ett av de första framträdandena av skådespelerskan Zooey Deschanel). Under denna tid laddades "Pretty Fly (for a White Guy)" ned olagligt över tjugotvå miljoner gånger under tio veckors tid, vilket gjorde att låten hamnade på plats ett på tidskriften "Rolling Stones" lista "Top Pirated Internet Songs Chart". Singeln "Why Don't You Get a Job?" blev en stor succé i många länder mestadels på grund av dess glada och uppiggande tempo som påminner om The Beatles "Ob-La-Di, Ob-La-Da" och det var på grund av likheterna låtarna emellan som det ryktades om en stämning, något som dock aldrig blev av. Just att dessa låtar har väldigt liknande tempo och uppbyggnad har uppmärksammats bland medier och "Rolling Stone" placerade låten på plats tre över de tjugo mest plagierade låtarna någonsin.
1999 medverkade The Offspring i filmen "Idle Hands" där de uppträdde med låtarna "Beheaded" (som de gjorde en nyinspelning av kallad "Beheaded '99") och Ramones-låten "I Wanna Be Sedated". Bandet uppträdde senare på festivalen Woodstock 1999 som blev ökänt för massmedias rapportering om våldsfall, pyromani och våldtäkter. The Offspring medverkade även under MTV Europe Music Awards i Dublin, Irland detta år där de vann i kategorin Best Rock Artist. Bandet planerade även att lansera ett livealbum under denna period som hade spelats in under några konserter i Australien, men detta album släpptes aldrig.
I juni 2000 släppte The Offspring låten "Totalimmortal" (en cover på låten med samma namn av bandet AFI) på soundtracket till filmen "Mina jag & Irene". Mindre än ett halvår senare släppte bandet sitt sjätte studioalbum, vid namn "Conspiracy of One". "Conspiracy of One" blev inte en lika stor succé som det föregående albumet "Americana", men har ändå sålt platina i bland annat USA, Australien och Kanada. Innan "Conspiracy of One" släpptes fastställde bandet att de var för fildelning med argumentet att det inte skadar försäljningssiffrorna. Därför planerade The Offspring, som ett av de första banden någonsin, att släppa albumet direkt från sin hemsida en månad tidigare än väntat, men Sony Music (moderbolaget till Columbia Records) hotade då med en stämning och bandet bestämde sig istället för att lansera albumet i affärerna som vanligt. Dock ingick det i uppgörelsen med Sony Music att bandet fick rättigheterna att släppa sin första singel från albumet, "Original Prankster", gratis via sin hemsida vilket de också gjorde. Året därpå släppte The Offspring singlarna "Million Miles Away" och "Defy You", där den senare kom med på soundtracket till filmen "Orange County". Detta skulle även visa sig vara den sista låten som trumslagaren Ron Welty var med och spelade in med bandet eftersom han senare lämnade bandet den 18 mars 2003 för att istället fokusera mer på sitt andra band Steady Ground.
The Offspring började nu att leta efter en ny trumslagare samtidigt som de skulle börja spela in sitt sjunde studioalbum "Splinter". På albumet medverkade den tillfällige trumslagaren Josh Freese medan en mer permanent trumslagare, vid namn Atom Willard, gick med i bandet i oktober 2003. Holland och Noodles har sagt att de valde att ta längre tid på sig att producera detta album än tidigare album eftersom de ville komma med nytt och annorlunda material och inte släppa albumet bara för att. Den 1 april 2003 meddelade bandet att namnet på deras sjunde studioalbum skulle vara "Chinese Democrazy (You Snooze, You Lose)", vilket var en parodi på Guns N' Roses då osläppta album "Chinese Democracy" som sångaren Axl Rose vid tillfället hade jobbat med i nästan tio år. Detta visade sig dock vara ett aprilskämt och Holland kommenterade skämtet med följande meningar: "Vi kände att vi var tvungna att göra det. Idén att stjäla ett albumnamn från någon som hade arbetat så länge med ett album var väldigt rolig för oss. 'You snooze, you lose'. Axl [Rose] härmade mina flätor så jag stal hans albumnamn." 
Under 2004 turnerade bandet en hel del med "Splinter", men Holland avslöjade i en intervju att han redan hade börjat skriva låtar till ett nytt album och även att The Offspring tänkte släppa ett greatest hits-album under det kommande året. Förutom detta flög Holland själv sitt flygplan jorden runt under en tio dagars period i november samma år. Han sade att det gav honom tid att komma på nytt låtmaterial och att han färdigställde fem helt nya låtar under sin resa.
I juni 2005 släppte The Offspring ett samlingsalbum med titeln "Greatest Hits". Albumet innehöll låtar från "Smash" (1994) fram till "Splinter" (2003), men utöver dessa fanns det även två nya låtar: "Can't Repeat" och en cover på en The Police-låt vid namn "Next to You" (den senare är en gömd låt på albumet). Knappt en månad senare släppte The Offspring ett videoalbum med namnet "Complete Music Video Collection" som innehöll alla bandets musikvideor från 1994 till 2005 plus några av bandets konsertframträdanden samt en intervju med Guy Cohen (wiggern från musikvideorna till singlarna "Pretty Fly (for a White Guy)" och "Why Don't You Get a Job?"). Detta år uppträdde The Offspring för första gången på Warped Tour och de var även med på en välgörenhetskonsert för den legendariska rockklubben CBGB. Slutligen spelade The Offspring in låten "Mission from God" för albumet "Punk-O-Rama Vol. 10". "Mission from God" var en låt som tidigare skulle ha varit med på "Ignition", men som valdes bort.
I november 2006 återvände The Offspring till studion för att påbörja inspelningen av sitt åttonde studioalbum, "Rise and Fall, Rage and Grace". I juli 2007 meddelades det att Willard hade slutat som trumslagare i The Offspring, för att istället fokusera på bandet Angels & Airwaves, och ersättaren till honom blev Pete Parada. På "Rise and Fall, Rage and Grace" är det dock ännu en gång Josh Freese som spelar trummorna, precis som på "Splinter". I augusti samma år uppträdde bandet på Summer Sonic Festival i Japan och de spelade då låten "Hammerhead" för första gången. 
I juni 2008 släpptes "Rise and Fall, Rage and Grace" fast redan månaden innan hade den första singeln, "Hammerhead", släppts i form av digital nedladdning från bandets hemsida. Den andra singeln som bandet släppte, "You're Gonna Go Far, Kid", blev en stor succé och tillbringade bland annat elva veckor på förstaplatsen på den nordamerikanska listan Alternative Songs. Detta gjorde singeln till en av de mest framgångsrika singlarna bandet någonsin har släppt. Samma dag som "Rise and Fall, Rage and Grace" lanserades i USA valde även skivbolaget Epitaph Records att släppa remasterutgåvor av två av The Offsprings äldre album, nämligen "Ignition" och "Smash". Holland har sagt i en intervju att han inte hann med att godkänna dessa utgåvor innan de släpptes och att han var orolig över att albumens essens skulle försvinna i remasterprocessen. Under denna tid var det även konstaterat att intervjuer med Holland samt vissa av The Offsprings låtar skulle komma att vara med i en punkrockfilm vid namn "One Nine Nine Four". Dokumentärfilmen skulle ha släppts först den 30 maj 2008 och sedan den 12 juni 2009 i USA, men detta datum blev framflyttat och filmen släpptes inte förrän den 9 oktober 2009. Andra band som medverkade i "One Nine Nine Four" var bland annat Green Day, blink-182, Rancid och NOFX.
I augusti 2010 släppte The Offspring samlingsalbumet "Happy Hour!". Albumet, som enbart släpptes i Japan, var en hyllning till att det var femton år sedan bandet höll sin första konsert där. Liksom det tidigare samlingsalbumet "Greatest Hits" innehöll "Happy Hour!" främst låtar från "Smash" fram till "Splinter", med undantag från låten "Hey Joe" som först släpptes på EP:n "Baghdad". 
Under denna tid hade bandet också påbörjat arbetet med sitt nionde studioalbum, "Days Go By". Under sommaren 2009 sade Noodles i intervjuer att inga låtar var färdigställda än, men att bandet hade några demoversioner och att de blickade bakåt på låtar som lämnats ute från tidigare album för att se om dessa kunde spelas in på nytt. När albumet senare var färdigproducerat var de enda två låtarna som inte var helt nyskrivna "All I Have Left Is You" och "Dirty Magic". Bandet spelade för första gången den nya låten "You Will Find a Way" under en konsert i Las Vegas, Nevada den 18 juni 2010, där denna låt senare visade sig vara en tidig version av det som skulle bli "Days Go By" på albumet med samma namn. Holland meddelade den 25 mars 2012 att albumet var färdiginspelat och det släpptes i juni samma år. I maj och juni 2012 uppträdde bandet under speciella konserter där de spelade alla låtar från "Ignition". Detta gjordes för att uppmärksamma att det var 20 år sedan albumet först lanserades.
I december 2012 sade Noodles att The Offspring skulle påbörja arbetet med ett nytt album när de hade turnerat klart med "Days Go By". Han öppnade även upp möjligheten för ett sorts jubileum under 2014, då deras debutalbum firade 25 år och "Smash" firade 20 år; Epitaph Records släppte 2014 en 20th Anniversary Edition av "Smash". The Offspring avslutade sitt samarbete med Columbia Records under denna tid eftersom de hade uppfyllt alla legala krav som fanns med i deras kontrakt. De album bandet hade släppt via Columbia auktionerades året efter ut för mellan 30 och 35 miljoner dollar och Sony Music Entertainment samt Round Hill Music rapporterades vara intressenter. Under 2013 fanns det även planer på att släppa ett livealbum, inspelat på nationalstadion i Warszawa under Orange Warsaw Festival i maj 2013. The Offsprings första EP sedan "A Piece of Americana" från 1998 lanserades i augusti 2014 under namnet "Summer Nationals".
The Offspring planerar att lansera sitt tionde studioalbum under 2015. I december 2014 meddelade radiostationen RadioContraband att bandets singel "Coming for You" skulle debutera hos dem den 30 januari 2015. I mars samma år sade Holland att en låt var klar för albumet och Holland hade tidigare sagt att The Offsprings arbete med albumet var väldigt avslappnat och att inspelningen skedde när bandmedlemmarna kände sig inspirerade. I juli 2016 släpptes "Sharknado", en omgjord version av The Dickies "Gigantor", som kom med på soundtracket till "Sharknado 4: The 4th Awakens".
The Offspring brukar främst klassas som ett punkrockband, men de har även ansetts tillhöra genrerna punk revival, poppunk, alternativ rock, postgrunge, indierock, melodisk hardcore, skatepunk och ska-punk. Holland och Noodles har själva sagt att de spelar den musik de vill utan att bry sig om vilken musikgenre det faller inom. De sade även att de nödvändigtvis inte ser The Offspring som ett punkrockband, men att de dock har blivit influerade av denna musikgenre. Kännetecken för The Offspring är att de gärna använder sig av ord såsom "whoa", "hey" och "yeah" i refrängerna till sina låtar, något som bandet NOFX gör narr av i sin låt "Whoa on the Whoas" på deras EP "Surfer" från 2001. Ett annat av bandets kännetecken är att den första låten på deras album ofta är en kortare låt som ibland fungerar som en sorts introduktion till själva albumet. Detta gäller för låtarna "Time to Relax" från "Smash", "Disclaimer" från "Ixnay on the Hombre", "Welcome" från "Americana", "Intro" från "Conspiracy of One" och "Neocon" från "Splinter". På några av The Offsprings album finns det gömt material som hörs efter det att den sista låten tagit slut, ofta efter en tids tystnad. Materialet kan vara en gömd låt (som på "Smash" och "Greatest Hits"), ett kortare tal (som på "Ixnay on the Hombre") eller en repris av en tidigare låt (som på "Smash" och "Americana"). The Offspring använder sig gärna av element från orientalisk musik, vilket kan höras i bland annat låtarna "Come Out and Play (Keep 'Em Separated)" och "Smash" från "Smash" samt "Pay the Man" från "Americana", och de har även hämtat vissa element från surfkulturen. Bandet brukar vanligtvis ha med åtminstone en låt på varje album som faller inom musikgenren ska.
The Offspring säger sig vara influerade av bland annat Sex Pistols, Ramones, The Clash, Dead Kennedys, True Sounds of Liberty, Adolescents, Dick Dale, The Ventures, Edizons, Social Distortion, Agent Orange, Angry Samoans, Bad Brains, Bad Religion, Black Flag, Channel 3, Circle Jerks, D.I., Descendents, Iron Maiden, Jane's Addiction, Bob Marley and The Wailers, Metallica, Minor Threat, Nirvana, Sham 69, Thelonious Monster, The Vandals och Youth Brigade. Holland har även blivit influerad av Neil Diamonds och The Damneds musik och Noodles har sagt sig uppskatta Babes from Toyland, Operation Ivy, Sewer Trout, The Who, The Dickies, Squirrel Nut Zippers, jazzmusik från 1920- och 1930-talen samt soundtracket till kortfilmen "Peter och vargen" från 1946, som var en del av "Spela för mig".

Green Day är ett amerikanskt punkrockband bildat 1987 av Billie Joe Armstrong och Mike Dirnt. Bandet består nu av Billie Joe Armstrong (sång, gitarr), Mike Dirnt (bas), Tré Cool (trummor, slagverk) och Jason White (gitarr). Jason blev inte full medlem förr än 2012 efter att ha spelat på konserter och som bakgrundssångare i tretton år. Tré Cool tog platsen som trummis efter att förra trummisen John Kiffmeyer slutade ,1990, när de skulle spela in "Kerplunk", Green Days andra studioalbum.
Det stora genombrottet internationellt kom 1994 med albumet "Dookie". Singeln "Longview" blev genombrottslåten, även om singlarna "Basket Case" och "When I Come Around" kanske är de mest kända. "Dookie" är bandets mest sålda album hittills och har sålts i över 15 miljoner exemplar sedan det släpptes.
Albumet "American Idiot" (2004), togs emot väl av såväl kritiker som publik. Det har sålts i 14 miljoner exemplar världen över och 2005 vann bandet två Grammy Awards för "Bästa rockalbum" och "Årets album". På MTV Video Music Awards var de nominerade till åtta priser, och vann sju av dem. De vann även två priser på MTV Europe Music Awards samma år i kategorierna "Bästa rock" och "Bästa album".
Green Day har totalt sålt över 75 miljoner album världen över, varav 22 miljoner i USA. Deras album "21st Century Breakdown" släpptes 15 maj 2009. Albumet fick blandad men mest positiv kritik. Albumet innehåller singlarna "Know Your Enemy", "21 Guns" och "East Jesus Nowhere".
Green Day har sedan 2005 haft sju konserter i Sverige: år 1998 på Fryshuset i Stockholm, 2005 i Scandinavium i Göteborg, 2009 i Globen i Stockholm, 2010 på Ullevi i Göteborg, 2013 i Norrköping i samband med Bråvallafestivalen och 2017 i Globen och Malmö Arena.
År 2010 fick Green Day ett eget spel i Rock Band-serien betitlat "".
År 2011 släpptes deras livealbum "Awesome as F**k". En sommarkväll spelade de 10 helt nya låtar i Glasgow, och sedan dess har det ryktats om ett nytt Green Day album i mitten/slutet av 2012. Billie Joe tweetade den 14 februari att de skulle börja spela in i studion samma dag. Hösten 2012 släppte de tre helt nya album, ¡Uno!, ¡Dos! och ¡Tré!.
2015 valdes Green Day in i Rock and Roll Hall of Fame.
Billie Joe Armstrong och Mike Dirnt hade spelat tillsammans sedan femte klass när de 1987 bildade bandet Sweet Children. Senare samma år fick de sitt första gig på Rod's Hickory Pit, caféet där både Billie Joes mamma Ollie och även Mike jobbade. Det året fick de också sällskap av trummisen Al Sobrante. Som Sweet Children spelade de många gånger på 924 Gilman Street. 1989 bytte bandet namn till Green Day, som ungefär betyder "en dag då man sitter och slösar sin tid och röker marijuana". Under tiden hade 15-årige Frank Wright, mer känd som Tré Cool, spelat med bandet The Lookouts i tre år. I bandet spelade också Lawrence Livermore (även kallad Larry Livermore) som nyligen hade bildat sitt eget musikförlag, Lookout! Records och som senare skulle spela en stor roll i bandets historia. Av en slump skulle de två banden, The Lookouts och Green Day, spela på samma party. Enligt Livermore spelade Green Day i den mörka källarlokalen "som om de var The Beatles på Shea Stadium".
Han skrev kontrakt med Lookout Records på plats och 1990 släppte de sitt debutalbum "39/Smooth", följt av en EP; "Slappy". 1991 gav man ut ett samlingsalbum från deras tidigare EP:s. Albumet fick namnet 1,039/Smoothed Out Slappy Hours (en blandning av namnen "1,000 Hours", "39/Smooth" och "Slappy"). Sommaren som följde hann Mike gå ut high school, (Billie Joe hade redan hoppat av) innan de for på sin första turné. Strax efter att de hade kommit hem från turnén bestämde sig trummisen Kiffmeyer för att hoppa av bandet och satsa på college istället. Han ersattes nästan genast av Tré Cool, som Mike och Billie Joe kom ihåg från The Lookouts.
1991 var de åter tillbaka i inspelningsstudion och spelade in vad som kom att bli deras andra album, "Kerplunk". Inspelad på fem dagar och med en budget på bara 1000 dollar sålde albumet överraskande i hela 30.000 exemplar till slutet av 1992. Detta slog alla Lookout! Records tidigare försäljningsrekord med råge. Blender Magazine har rankat "Kerplunk" som det 47:e bästa indierockalbumet någonsin. John Kiffmeyer trummar på de fyra sista spåren på detta album.
1993 hade Green Day hunnit med fem amerikanska och två europeiska turnéer. Deras popularitet bara växte och de kände att de var redo för större saker. Trion lämnade Lookout! Records och skrev kontrakt med det Warner-ägda Reprise Records i april 1993.
Green Day var nu återigen i inspelningsstudion, den här gången tillsammans med producenten Rob Cavallo. På fem veckor spelade de in sitt tredje album och sitt stora genombrott, "Dookie". Albumet kom ut i butikerna i februari 1994 och blev en enorm succé. Det sålde över en miljon exemplar på bara några veckor. Den sommaren var bandet med i Lollapaloozafestivalen och i Woodstock '94. På Woodstock-festivalen ökade Green Day på sin popularitet genom att starta lerslagsmål med publiken. Det urartade, och de 35 000 fansen stormade scenen. I stridens hetta fick Mike tre tänder utslagna. I slutet av det året hade "Dookie" sålt över tio miljoner exemplar, och singeln "Basket Case" låg etta på listorna.
I början av 1995 spelade Green Day in låten "J.A.R" som ett soundtrack till producenten Rob Cavallos film "Angus". Singeln läckte ut till radiostationerna flera veckor före den beräknade releasen. Detta ledde till en röra med stämningar och problem. Ändå lyckades de samma år släppa sitt fjärde album "Insomniac", som blev hyllat av kritikerna, men som inte kom i närheten av "Dookies" succé.
Gänget tog sedan ledigt från turnerandet ett år och tillbringade sommarmånaderna med att spela in över 40 låtar. 18 av dem kom med på deras femte album, "Nimrod". Bland dessa 18 fanns balladen "Good Riddance (Time of Your Life)", som dock hade spelats in tidigare och som var nära att vara med redan på "Dookie". Låten fick blandade reaktioner hos fans och kritiker men den blev en populär sång på skolavslutningar och liknande arrangemang. Till exempel, spelades den i det allra sista avsnittet av komediserien "Seinfeld" och talkshowen "Sen kväll med Luuk".
Efter över ett år av turnerande tog bandet en paus 1999 för att umgås mer med sina familjer och fundera över om man ville fortsätta spela. Billie Joe bildade ett eget skivbolag, Adeline Records, tillsammans med bland annat sin fru Adrienne där han släppte några singlar med sitt sidoband Pinhead Gunpowder. Mike gick med i bandet The Frustrators, som också släppte sin första singel på Adeline Records.
Green Day beslutade att återförenas igen i oktober 1999 för en spelning på Annual Bridge School Benefit. De spelade den då helt nya låten "Warning". I april 2000 spelade de in fjorton nya låtar. Tolv av dem kom med på nya skivan som hette just "Warning". Återigen var reaktionerna från fans och kritiker mixade. Det man dock var eniga om var att man menade att bandet verkade ha mognat ordentligt sedan sina tidigare dagar.
Efter "Warning" blev det några mellanår, där de med ungefär ett års mellanrum släpper två samlingsalbum. "International Superhits!" i november 2001 och "Shenanigans" i oktober 2002. På "International Superhits!" samlar gruppen samtliga singelsläppta låtar på en skiva, "Shenanigans" är en samling b-sidor. Vid den här tiden var det mycket nära att Green Day skulle splittras.
Sent 2003 startade ryktesspridningar och skriverier i media, när ett nytt band lanserades på Billie Joes skivbolag. The Network hette bandet, och de lät kusligt likt Green Day, vilket blev upphov till spekulationer.
I september 2004 släppte Green Day albumet "American Idiot". Utformat som en rock-opera väckte det fansens nyfikenhet och blev en enorm framgång. Tack vare den nya framgången sköt försäljningen av deras tidigare skivor även i höjden. Bandet släppte fem singlar från albumet i ordning: "American Idiot", "Boulevard of Broken Dreams", "Holiday", "Wake Me Up When September Ends" och "Jesus of Suburbia". Hela skivan är menad som en historia om rebellen "Jesus of Suburbia". Den enda låten som enligt Billie Joe avviker från den röda tråden är "Wake Me Up When September Ends", som handlar om Armstrongs pappa Andy som dog i lungcancer när Billie var 10 år. Green Day planerar att släppa en film om karaktärerna i historien från albumet, men de har också fastställt att de inte kommer medverka själva.
Bandet släppte en live-DVD med namnet "Bullet in a Bible" den 15 november 2005, en blandning av deras två spelningar på National Bowl i Milton Keynes, Storbritannien inför cirka 65 000 fans per dag, och intervjuer med medlemmarna.
Den 25 september 2006 släppte Green Day, tillsammans med U2, en cover på "The Saints Are Coming". Den 27 juni 2007 medverkade Green Day på samlingsskivan ' för att hylla John Lennon och samla in pengar till behövande i Darfur. De bidrog där med en cover på Lennons "Working Class Hero". Green Day medverkade även i ' och gjorde ledmotivet till filmen, som senare släpptes som singel.
I december 2007 bildade de sidoprojektet "Foxboro Hot Tubs", som slutligen resulterade i albumet "Stop Drop and Roll!!!" våren 2008 och efterföljande miniturné.
År 2009 hade musikalen "American Idiot" premiär i Berkeley, Kalifornien med Broadwaypremiär 2010. Den flerfaldigt prisbelönta musikalen baserar sig främst på albumet med samma namn och fick sin Europapremiär på Malmö Opera i februari 2015.
Uppföljaren till "American Idiot" är "21st Century Breakdown" och släpptes den 15 maj 2009. Som förstasingel släpptes låten "Know Your Enemy" i april samma år, men den singel från albumet som blev överlägset mest framgångsrik, var "21 Guns", som släpptes i Sverige 7 juli 2009.

311 (uttalas: "three eleven") är ett amerikanskt punkrockband från Omaha, Nebraska (USA), som bildades 1988. De håller en konsert den 11 mars (skrivs "3-11" i USA) varje år, som oftast varar 3 timmar och 11 minuter.
Singlar (topp 10 på Billboard Alternative Songs)

Ett vojvodskap (polska: "województwo", serbiska: "vojvodstvo" eller "vojvodina", rumänska: "voievodat") är traditionellt i östeuropeiska länder en provins som lyder under en guvernör med titeln vojvod. Exempelvis kallas de administrativa provinserna i Polen för vojvodskap, vilket ungefärligen motsvarar Sveriges indelning i län. Ordet vojvodskap brukar ibland översättas till "hertigdöme".

Johannes Messenius, född omkring 1579 i Västra Stenby socken i nuvarande Motala kommun, död 8 november 1636 i Uleåborg, var en svensk författare, dramatiker och historiker.
Johannes Messenius genomgick skola i Vadstena under sin barndom och vid Braunsbergs jesuitseminarium 1595–1603, besökte längre perioder orter som Köpenhamn, Kraków, Prag, Rom, Ingolstadt och Danzig innan han utnämndes 1609 till professor i juridik i Uppsala. I Uppsala utkämpade han en bitter strid med Johannes Rudbeckius. För att få slut på denna konflikt så var kung Gustav II Adolf tvungen att ingripa och 1613 blev därför Messenius utnämnd till föreståndare för rikets arkiv i Stockholm samt blev assessor i Svea hovrätt. I dessa roller hamnade han i bitter arvsrättskonflikt med Erik Jöransson Tegel och Nils Chesnecopherus vilket ledde till att han anklagades för att vara kryptokatolik och för att gå Polens ärenden. År 1616 dömdes han till döden för högförräderi. Den 20 augusti samma år omvandlades domen till livstids fängelse på Kajaneborgs fästning, som låg i en vild fors i Österbottens ödemarker. Under sina 20 år på Kajaneborg slutförde han merparten av sin litterära insats. Han frigavs 1636, kort före sin död i Uleåborg, dit han hade förflyttats först efter Gustav II Adolfs död. Messenius var gift med Lucia, Arnold Grothusens dotter, och de var föräldrar till historikern Arnold Johan Messenius (1608–1651).
Messenius utgav även landslagen (1614) och Ericus Olais "Historia Svecorum Gothorumque" (1615), sammanlagt utgörs hans bibliografi av 58 olika skrifter.
Johannes Messenius är huvudperson i Rolf Söderlings teaterpjäs "Bakom gallrarna", som 1978 uppfördes på Raseborgs sommarteater.

Linus är den latinska formen av det grekiska mansnamnet "Linos", vars betydelse är oklar men kan vara 'klagosång' eller 'han med det linfärgade håret'. Det tidigaste svenska belägget för namnet är från 1810, men det fick ingen större spridning förrän under senare hälften av 1900-talet. Under 1980- och 1990-talen blev Linus ett av de populäraste modenamnen och den 31 december 2008 fanns det 21 239 personer i Sverige med namnet, varav 17 569 med det som tilltalsnamn. De senaste tio åren har namnet visat en svagt nedåtgående trend, år 2008 fick 511 pojkar namnet, vilket gav det en 26:e plats på topp 100-listan över nyföddas tilltalsnamn. I den svenska almanackan återfinns namnet till minne av Linus, ett helgon som efterträdde Petrus som biskop i Rom under kyrkans äldre tid. 
Namnsdag: 26 november (1986-1992: 20 januari)


Diktatorn () är en amerikansk satirisk dramakomedifilm från 1940 av den brittiska komikern Charlie Chaplin. Filmen är en allegorisk parodi framför allt riktad mot det samtida Nazityskland, lett av Adolf Hitler, och det fascistiska Italien, lett av Benito Mussolini. 
Efter att ha varit den enda filmskaparen i Hollywood som fortsatte att göra stumfilm långt efter ljudfilmens genombrott, var detta Chaplins första verkliga ljudfilm. Vid tidpunkten för filmens premiär var USA ännu formellt inte i krig med Nazityskland. Chaplin spelar filmens bägge huvudroller: en hänsynslös fascistisk diktator och en förföljd judisk frisör.
"Diktatorn" nominerades till fem Oscars: för bästa film, bästa manliga huvudroll, bästa originalmanus, bästa manliga biroll (Jack Oakie) och bästa filmmusik.
En judisk barberare (spelad av Charlie Chaplin) drabbas efter en krigsskada under första världskriget av minnesförlust. Under flera år vårdas han på sjukhus utan att känna till de förändringar som pågår i hans hemland Tomanien (Tyskland). Den galne diktatorn Adenoid Hynkel, ett nidporträtt av Adolf Hitler (också spelad av Chaplin), har tillsammans med sina två kumpaner Garbitsch (av engelska "garbage" "sopor, skräp"; nidporträtt av Joseph Goebbels; spelad av Henry Daniell) och Herring ("Sill"; en blandning av Heinrich Himmler och Hermann Göring; spelad av Billy Gilbert) tagit över landet. När barberaren återvänder till sin salong har någon spikat igen den och skrivit "Jude" på alla fönster. Sakta men säkert börjar han inse vad som pågår och tillsammans med sin flickvän Hannah (Paulette Goddard) måste han nu kämpa för att överleva i det getto som Hynkel vill rensa bort.
"Diktatorn" är skriven, regisserad och producerad av Charlie Chaplin, som hade en avsky för fascism, nazism och antisemitism. Filmen var hans sätt att ge svar på tal och kommentera dessa totalitära ideologier. Filmen gjordes innan USA gick med i andra världskriget och innan man hade en klar bild av hur grova, systematiska och omfattande nazisternas brott var, eller skulle komma att bli. Chaplin förklarade i sina memoarer vid mitten av 1960-talet att om han hade känt till hela sanningen om koncentrationsläger, folkmord med mera då manuset skrevs, så hade han inte känt sig fri att skämta kring nazismen på det sätt han gjorde.
Filmen totalförbjöds i Nazityskland och hade inte premiär i Sverige förrän den 19 november 1945. Enligt en omdiskuterad uppgift såg Hitler själv filmen vid minst två tillfällen, detta enligt hans adjutant, Reinhard Spitzy. Dock närvarade varken Spitzy eller någon annan som överlevde kriget vid dessa visningar så Hitlers reaktion är inte känd, även om Spitzy har sagt att han tror diktatorn skulle förmått att uppskatta humorn i filmen. Charlie Chaplin själv sa: "Jag skulle ge vad som helst för att få veta vad han tyckte om den".

Bjärepartiet är ett lokalt politiskt parti i Båstads kommun. Partiet är sedan valet 2006 det näst största partiet i Båstads kommun och ingår i Båstads koalitionsstyre. Bjärepartiet har sju mandat i Båstads kommunfullmäktige sedan detta val. Partiet bildades 1989, med motstånd mot hallandsåstunneln som en viktig fråga, och syftet är att arbeta tvärpolitiskt inom kommunen. Bjärepartiets vision är att verka för en politik som ligger nära Bjärehalvöns invånares intressen. Nuvarande partiledare är Bo Wendt.

Os, OS eller O.S. kan syfta på:

Cigarrgalaxen (även känd som M82) är en svagt lysande galax som ligger i stjärnbilden Stora björnen (i Karlavagnen). I en fältkikare ser M82 ut som en blek stjärna. I ett teleskop blir M82 ett avlångt streck och man kan inte se någon speciell struktur. Galaxen har en osedvanligt hög produktionstakt av nya stjärnor och är därför klassad som en så kallad starburstgalax. Den har också varit klassad som en irreguljär galax men senare omdefinierad som en spiralgalax.
Galaxen upptäcktes den 31 december 1774 av den tyska astronomen Johann Elert Bode.

Trav är en av hästens tre gångarter. Vid trav lyfter hästen hovarna diagonalt samtidigt: höger fram och vänster bak och vice versa, vilket kallas tvåtakt.
Alltefter den olika grad av hastighet och samling som traven rids i kallas den "samlad trav", "kort trav", "manövertrav", "ökad trav" och "sträckt trav". Hästen sägs gå i "oren trav" när benen tar ojämna steg eller då bakbenen rör sig galoppartat under det att frambenen travar eller omvänt. Oren trav förekommer lätt vid travtävlingar då hästen drivs att öka tempot över sin travförmåga.
"Passage" är en avmätt och taktmässig gång i samlad trav. "Piaff" är en taktfast hög, mycket samlad trav under knappt skönjbar förflyttning framåt.
"Spansk trav" sägs äga rum då hästen rör sig som i passage med den skillnad att den upplyfta framfotens skenben hålls lodrätt med tillbakaböjd hov i passage under det att skenben och hov ska vara framåtsträckta i spansk trav vilken även har mera vägvinnande rörelser än passagen. Ryttaren åstadkommer spansk trav genom så kallade diagonala hjälper, det vill säga att höger hand och vänster skänkel, vänster hand och höger skänkel verkar samtidigt. För till exempel höger skänkel ska hästen lyfta höger bakben och vänster framben.
Trav på engelska heter "trot". Inom westernridningen finns även en långsam trav som kallas för "jog". Precis som många andra bruksridningsmoment inom westernridningen som är energisnåla för hästen är även jogen energisnålare än vanlig trav. Man använder den oftast för att snabbt förflytta sig en kortare sträcka för att därefter kunna återgå till skritt.

ISO-Container är en lastbehållare i storlekar standardiserade av ISO som kan lastas på järnvägsvagnar, lastbilar och fraktfartyg.
Containrar finns i storlekarna 6,058 m (20 fot), 12,19 m (40 fot) och 13,72 m (45 fot). Standardcontainern har en bredd av 2,438 m (8 fot) och en höjd av 2,591 m. Invändig bredd är 2,350 m, invändig längd 5,898 m och invändig höjd är 2,390 m. En version av standardcontainern kallad "High-Cube" har en höjd av 2,90 m. Dimensionerna har ursprung i USA och är valda för att hålla sig inom de lastprofiler som finns för landsvägar. En 20-fots container får väga max 24,00 ton brutto med 21,6 tons last. En 40-fots container får väga max 30,48 ton brutto med 26,5 tons last.
Kapaciteten (volym) för både hamnanläggningar och containerfartyg brukar anges i enheterna TEU (Twenty-feet Equivalent Unit "sv:Tjugofotsekvivalenter") eller FEU (Forty-feet Equivalent Unit "sv:Fyrtiofotsekvivalenter"). Det vill säga hur många containrar av en given storlek de kan hantera. (1 FEU = 2 TEU) Dagens största containerfartyg har en kapacitet på över 19000 TEU. Av denna största typ av fartyg finns det fyra stycken; MSC Oscar, MSC Maya, MSC Oliver och MSC Zoe.
Containrar lastas ofta med pallar (så kallade Europapallar eller SJ-pallar). Det ryms 11 pallar i 20-fotscontainern, och 25 pallar i 40-fotscontainern. Dimensionerna är valda i USA och är inte anpassade till Europapallar och inte Europapallarna efter dem, varför det blir en del tomrum när man lastar pallar. Man måste ta till särskilda åtgärder för att pallarna ska förankras, till exempel ställbara balkar eller kraftiga luftkuddar, då man inte kan ha lösa pallar i containern. Normalt körs en 40-fotare eller två 20-fotare per ekipage utom i Sverige och Finland som har längre vagntåg och där kan ta med tre TEU. Transportstyrelsen har även beviljat dispens för ekipage med två 40-fotare. Man får då maxvikt på lastbilar. På järnväg har man klart större möjlig lastkapacitet än vad som containrar ger. I USA och några andra länder är det vanligt att lasta två containrar på varandra på tåg, men i Europa tillåts inte sådan höjd på tågen. Ett containertåg med maximal längd i Sverige (880 m om tåget förs i bromsgrupp g, vilket förmodligen gäller med tanke på vikten) närmar sig ändå max tillåten tågvikt.
Vinsten med containrar är vid omlastning mellan båt/lastbil/tåg. Om man kör bara ett trafikslag lastar man hellre pallar direkt på lastbilen eller vagnen.
Det har på senare tid blivit vanligare i Europa med en ny typ av container kallad PW (Pallet Wide) som är 244 cm breda invändigt och gör det möjligt att ställa två EU-pallar i bredd.
Den kommersiella användningen av containern började 1956. Med den standardisering inom transportnäringen som containern medförde blev transporterna mycket billigare. Det gamla flödet var att lagra varor som skulle skeppas i magasin. När ett ledigt fartyg angjorde hamn flyttades godset ut på kaj för att sedan stuvas med kran och vinschar. Det hände ofta att fartygen inte gick enligt tidtabell och de låg ofta lika länge vid kajen som ute till havs. Den nya metoden med containrar blev mycket effektivare och mer än fördubblade hastigheten av att lasta på och av.
"1937" betraktade Malcolm McLean hur lasten från hans lastbil lastades ombord på ett fartyg och fascinerades av ineffektiviteten. McLean kläckte då idén att man istället för att lasta om hela skåpet bara kunde lasta ombord hela bilens lastrum på fartyget. Han grundade senare transportföretaget Sealand. Den "26 april 1956" genomförs den första resan med containrar när Sealandfartyget Ideal-X tar 58 containrar med sig ifrån Newark, New Jersey till Houston, Texas. Den "2 maj 1956" nådde det första containerfartyget Europa när "Fairland" anlöpte Rotterdam. "1961" standardiseras containrarna.
I dag hanterar systemet 90 % av all fartygsfrakt (tonkilometer) bortsett från olja, malm och liknande bulkgods. Särskilt gäller det oceangående frakt. På Östersjön/Nordsjön är frakt av hela lastbilar stort.


Denna artikel börjar med en allmän inledning om ortnamnsforskningen. Därefter följer en förteckning över ett antal vanliga svenska ortnamnsefterled. Förled och efterled förekommer i alla sammansatta ord och många svenska ortnamn är sammansättningar.
Övriga ortnamn består antingen av ett enda ord (till exempel Berg i singular eller Berga i plural) eller har en avledningsändelse tillagd till grundordet. Vanliga sådana ändelser är -inge och -unge (till exempel Steninge och Almunge).
Efterledet är det sista ledet i ett sammansatt ortnamn. I artikeln redovisas efterled som avser bebyggelsenamn. Dessa kan vara "primära" eller "sekundära". Primära är sådana bebyggelsenamn som från början avsett bebyggelse, som -by. Naturnamn som -vik har i många fall senare kommit att beteckna bebyggelse (som Västervik). Även artefaktnamn som -bro har kommit att beteckna bebyggelse (som Örebro).
I ortnamnsforskningen spelar efterleden en stor roll som del av ortnamnen (ortnamnelement), därför att många efterled är så vanliga. Exempelvis har mycket forskning ägnats åt ortnamnselementen "by", "böle", "lösa", "rum" och "stad". Att kunna avgöra ortnamnens etymologi är centralt, liksom deras ålder och deras geografiska utbredning.
Ortnamns efterled kan ha en betydelse som ännu är fullt begriplig, som till exempel -holm, men också där ordet i efterledet inte längre används i modern svenska, men där man i språkforskningen känner till motsvarigheter till ordet i fornsvenska, isländska, fornengelska etc. Ortnamnen har också ofta förvanskats så att man måste gå tillbaka till äldre källmaterial för att få se hur ortnamnen ursprungligen kan ha låtit för att utröna betydelsen av dem.
I vissa enskilda fall har betydelsen av ett efterled inte heller kunnat fastställas eller endast kunnat begripas med vissa tveksamheter på grund av att jämförelse endast förelegat med ett ord på fornengelska etc. Det gäller till exempel efterledet "-ust" i ortnamnet Orust och förledet "Vad" i ortnamnet Vadstena, vilka antas syfta på ett fornsvenskt och fornnorskt idag försvunnet "vazt/vozt", med motsvarighet i fornengelskan med betydelsen fiskeplats. Samma betydelse föreligger också sannolikt hos efterledet i ortnamnet Alvastra, som då betyder "ål-fiskeplats". Efterledet utgörs då av varianten "-vazter" (synonym till "vazt" på samma sätt som "holm/holme" förhåller sig till varandra) i den plurala formen "-vaztra" (pluralis genitiv). Pluralformen är vanlig hos ortnamn.
Dessutom kan ortnamn med idag fullt begripligt förled och efterled ha en oklar syftning som ändå gör ortnamnet oklart, till exempel gäller det ortnamnet Stockholm.
Efterledet i ett ortnamn kan ofta ge en uppfattning om ortens ålder och karaktär beroende på jämförelse med arkeologiskt material på jämförbara platser med jämförbara ortnamn och beroende på geologisk aktivitet som landhöjning etc., till exempel om ortnamnet ursprungligen syftat på ett läge vid en idag uppgrundad vik och så vidare. I denna artikel anges därför en del uppgifter om hur gamla en del av ortnamnen antas vara. Det ska dock poängteras att en kyrka också kan ha byggts i utkanten av en äldre bebyggelse och därför fått ett yngre namn, eftersom denna del av socknen hade detta yngre namn (se exempelvis i artikeln Ucklum om detta ortnamn).
Termen efterled avser ett sammansatt ords sista led. Många ortnamn är sammansatta av förled och efterled, men det finns också osammansatta ortnamn som Vi och Boo. Många ortnamn har böjningsändelser som till exempel -a i Mora, -e i Linde och -om i Krokom. Även avledningsändelser förekommer, som -und i Ragunda, samt den mycket vanliga ändelsen -inge, -unge i Västerhaninge, Skuttunge. Ibland kan det vara svårt att veta vad som är ändelse och vad som är efterled. Ett exempel är ortnamnet Näsum. Man vet inte säkert om -um är beteckning för pluralis av "näs" (då är -um en ändelse) eller om -um kommer av -hem (då är -um ett efterled).
Med "svenska" efterled kan avses efterled i Sverige (svenska, finska och samiska). Det kan också betyda efterled som kommer av "svenska" ord, både i Sverige och i Finland (huvudsakligen i svensktalande områden). Huvuddelen av de efterled som nämns här är ortnamn i Sverige med efterled som kommer av svenska ord. Vissa ortnamn som har ett sådant efterled men finns i Finland nämns också, exempelvis Helsingfors. Även på Åland har de allra flesta orterna och byarna ett svenskt namn. I Norrbotten finns ett stort antal sekundära bebyggelsenamn med finskt ursprung, och några vanliga efterled för sådana ortnamn nämns också, alltså namn som slutar på -järvi, -vaara med flera. Samiska bebyggelsenamn i Sverige är inte fullt så vanliga som de finska. Vissa ortnamn med samiskt ursprung har också försvenskats, så att exempelvis Arvidsjaur kommer av de umesamiska "Arviesjávvrrie" där förledet betyder 'rikt givande'. Eftersom samiska bebyggelsenamn med vanliga efterled inte finns i så stort antal har endast -jaur/-jaure nämnts här.
Kartorna visar, regionalt, ortnamnsefterledens andel av alla ortnamn. Syftet är att ge en översiktlig bild utifrån dagens kartnamn. Kartorna bör tolkas försiktigt och främst ses som en inspiration till fördjupade studier.
Metod: Inom en flytande cirkel med 3 mils radie har andelen ortnamn med aktuellt efterled av alla ortnamn beräknats och utifrån dessa värden har iso-linjer konstruerats. För att undvika procentberäkningar på låga värden har mätpunkter med färre än 50 ortnamn utelämnats.
Kartans ytor har färg efter den andel som kartändelsen har av alla kartnamnen. Färgerna går från rött (högsta procentuella värdet inom kartan) över grön och blått till beige.
Längst ner finns en länk till Lantmäteriets "Kartsök". Fyll endast i ett ortnamnsefterled och en förteckning samt en karta visas.
Ett antal namn med efterledet -ala finns i Hälsingland, Uppland, Västergötland och Östergötland. -ala är en pluralform av -al som sedan länge har ansetts betyda 'hedniskt tempel'. Tre sockennamn, Fryele, Friel och Fröjel, har efterleden -el, -ele, som kommer av -al. På senare tid har denna uppfattning ifrågasatts. Istället har en betydelse 'samlingsplats i ofredstider' framförts som möjlig. Ovannämnda -ala ska inte förväxlas med det finska -la i till exempel Pajala. Det finska -la är en boplatsangivande ändelse.
Det finns också några "falska" -ala med andra betydelser i Uppland, Södermanland och Närke.
Exempel
I kombination med ett förled som slutar på a, ändras ofta efterledet -hult till -alt. Efterledet förekommer i Halland och norra Skåne.
Exempel
I kombination med namn vars förled slutar på -a (gammal genitivändelse -a, eller -ar), kan efterledet "-torp" bli "-arp". Exempel är gårdsnamnet Alarp i Östergötland som utvecklats från Allathorp (1381) via Alaorp (1545) till Alarp.
Ortnamnen med efterledet -arp är vanliga i Skånelandskapen, Småland och Östergötland och Västergötland. Som ersättning för det ursprungliga -arp har ibland i Skåne och Halland formerna "-rup/-erup" uppkommit. Dessa utvecklades på Själland, och infördes i Skåne genom danskt skriftspråk före den svenska erövringen.
Exempel
Efterledet "-arve" betyder 'arvinge' och förekommer ofta på Gotland, men inte i några andra landskap. Ortnamn med detta efterled bildades huvudsakligen under medeltiden.
Exempel
Efterledet "-arven "finns i Hälsingland och betyder 'arvegods'.
Exempel
Efterledet "-arvet" finns enbart i Dalarna och betyder 'arvegods'. Dessa ortnamn bildades under sen medeltid.
Exempel
-benning är en förkortning av 'hyttobygning', alltså "hytta". Namnen är från medeltiden.
Efterledet finns i Bergslagen, framförallt i Fagersta, Norbergs, Avesta och Hedemora kommuner.
Exempel
Efterledet 'berg' har två olika betydelser.
1/ I Bergslagen har 'berg' ofta med bergshantering att göra och betyder då 'bergslag', 'bergverk', 'gruvfält'.
Exempel
2/ I övrigt betyder efterledet just 'berg'.
Exempel
I samband med ett personnamn syftar 'berg' ofta bara på någon liten höjd.
Exempel
En betydelse av -bo är 'inbyggare'. Denna betydelse finns i en del häradsnamn och sockennamn.
Exempel
En annan betydelse är 'bygd'. Bland annat finns denna betydelse i en del sockennamn i Gävleborgs län.
Exempel
Betydelsen 'bygd' förekommer även i gotländska ortnamn som slutar på -lingbo. Mellanledet -ling- betyder 'inbyggare' eller 'ättlingar'.
Exempel
En tredje betydelse är 'gård'. Den betydelsen finns i Bjälbo och Grebo i Östergötland, som så småningom blev kyrksocknar.
De ortnamn med efterledet -bo som är bygdenamn, sträcker sig ända tillbaka till förhistorisk tid. Däremot är de -"bo"-namn som betecknar 'gård' från medeltiden.
Efterledet -bo har flera betydelser än de som nämnts ovan. Den allra vanligaste betydelsen är 'bod'. I dessa fall är -bo en försvagad form av -boda. De flesta namnen med efterledet -bo eller -boda är från medeltiden, men det finns också ortnamn av denna typ som är ända från vikingatiden. Efterledet -boda är äldst och började förekomma under vikingatiden, men merparten är från medeltiden och framåt. Från och med 1500-talet började -boda förkortas till -bo. Ortnamnen på -boda och -bo anses ha sitt ursprung i bodar vid slåttermarker. "-bo" och "boda"-namnen används ofta i samband med ett förnamn eller en personbeteckning. Under nyare tid har -bo kommit att beteckna ett allmänt 'bebyggelse'.
Exempel på namn med efterledet -bo
Exempel på namn med efterledet -boda
En del "boda"-namn har ett träd som förled.
Exempel
Efterledet "bodarna" betyder fäbodvall.
Exempel
Efterledet -bol betyder 'gård, nybygge, nyodling'. -bol är en avledning av verbet -bo. Ur -bol har -böle uppstått genom omljud. Dessa efterled är från medeltiden och även från nyare tid.
En speciell grupp är de namn som kommer av fornsvenska *"nybyli" (nybygge) och *"þykbyle" (tät bebyggelse). Ur *"nybyli" har namn som Nibble, Nybble, Nöbbele och Nöbble uppstått, och ur *"þykbyle" kommer Tybble och Tibble. Ortnamnen i denna grupp betecknar ofta stora byar, och dessa byar anses ha uppstått under vikingatiden. De finns i Skåne, Småland, Östergötland och (när det gäller Nibble, Nybble, Tibble och Tybble) framför allt i östra Svealand.
Den yngre bebyggelsen på -bol och -böle var nybyggen och nyodlingar på utmark. De uppstod med efterledet -bol i västra Götaland, i Värmland, Södermanland och Uppland, och med efterledet -böle i östra Småland, på Öland, i Uppland, närliggande Åland och i Norrland.
Exempel på -bol:
Exempel på -böle:
Betecknar oftast att det legat en större människogjord befästning på platsen eller en naturligt svårframkomlig plats, ett naturligt fäste eller "landborg", eller en anlagd borg, exempelvis en vikingatida trelleborg i Skåne.
Exempel
Efterledet är den bestämda formen av 'bor', 'passage mellan eller utmed vatten'.
Exempel
Det finns 4266 -by i Sverige enligt Lantmäteriet.
-by som ortnamnsefterled (fornsvenska "by(r)") kan beteckna dels 'enstaka gård' och dels 'by, samling av gårdar'. Betydelsen får bedömas från fall till fall.
I några fall har orter med ortnamn -by så småningom blivit städer, vilket i åtminstone Visbys fall kan ha att göra med inflytande från Danmark (där "by" betyder stad).
Många ortnamn med -by som efterled har hög ålder. Oftast brukar forntida ortnamn på by ha naturföreteelser i förleden, medan yngre ortnamn med -by ofta har ett personnamn i förleden.
Vissa namn på -by är den ursprungliga leden -bygd.
Exempel på ortnamn med efterledet by:
Attundaland:
Tiundaland:
Städer:
Utanför traditionellt svenskspråkigt område:
Bestämd form av -by, som är vanlig i stora delar av Norrland och även förekommer i Dalarna, Värmland och Dalsland samt sporadiskt även i andra delar av Götaland och Svealand.
Exempel
Ortnamn som betyder nybygge eller nyodling. Namntypen förekommer främst i Halland och norra Skåne.
Exempel
Exempel på ortnamn med efterledet "-dal/-dala/-dalen"
Exempel
Efterledet "-drag" förekommer mest efter ostkusten till och med Gästrikland. Dess betydelse är 'land mellan två vatten, där man måste dra båten'. -drag kan också användas om ställe på havet eller sjön vilket är starkt utsatt för vind och vågor, som i "Långedrag".
Exempel
"-dråg" betyder dal
Exempel
"-ed" betyder "passage mellan eller utmed vatten"
Exempel på ortnamn med efterledet "-ed/-eda"
Efterledet "-eke" betyder 'ekdunge'. När ett gudanamn är förled anses det att platsen har använts för kult av denna gud. I Uppland finns Onsike, "aff odheneke" 1409, och i Södermanland finns Onsicke, "j odhinseke" 1365. Där dyrkades i forntiden guden Oden. I Skåne finns Torseke, "y Torsege" 1570-talet, där guden Tor dyrkades.
Efterledet kommer av "vin", som betyder 'betesmark; äng'. Det förekommer i Bohuslän, Västergötland och Värmland. Namnen med efterledet -vin (som långt senare har blivit -ene), började uppstå vid tiden för Kr. f. och har sedan varit produktiva fram till 1000-talet. I södra och sydvästra Värmland kan -ene i många fall vara en pluralisändelse (dativ, bestämd form), som i Vikene. Men det kan också komma av -vin, som i Bredene och Lökene. 
Exempel
Betyder 'åkerstycke, åkerskifte'; 'mark där skogen är fälld (ibland för nyodling)'.
Exempel
Exempel på ortnamn med efterledet "-fors/-forsa/-forsen"
Efterledet kan betyda 'långt, smalt vattendrag; smal udde, eller smal vik och även holme'. Det förekommer i Uppland, Södermanland och på Gotland.
Exempel
Exempel
Hammar, -hammar kan betyda 'stenig höjd, stenbacke'.
Men den vanligaste betydelsen för -hammar är 'industrianläggning med vattendriven hammare'.
Exempel på ortnamn med efterledet "-hamn" 
I nutida svenska finns Harg bara som ett osammansatt ortnamn. Ordet har två betydelser 'stenig mark' och 'kultplats'. Som efterled finns ordet i formerna "harg" (othinsharg 1286 för Odensala i Uppland), (skætharg 1287 för Skederid), med omljud "herghe" (Skedherge 1306 för Skerike) och "hærgi" (thorshærgi 1296 för Torshälla). I dessa sammansatta former betecknar de 'kultplats'.
Efterledet "hem" har flera besläktade betydelser, men är med avseende på ursprunget identisk med dagens svenska substantiv 'hem'. Det är av allt att döma släkt med det grekiska ordet "keimai" (jämför runsvenskans och isländskans "heim") och "koite" som betyder 'ligga' respektive 'läger, liggplats'. Den ursprungligaste betydelsen är därför 'hemvist', 'plats där man slår sig ner', därav den äldsta betydelsen 'trakt, bygd'. Yngre är därför också betydelsen 'gård'. Namnen på -hem hör till de äldsta namntyperna och är oftast namnet på gamla moderbyar, från vilka yngre byar och gårdar flyttats ut från i omgivningen. Ett annat tecken på deras ålder är att dessa by- och gårdsnamn i stor utsträckning också blivit sockennamn. Huvudsakligen är namnen från tiden före vikingatiden och det stora flertalet har sannolikt tillkommit redan under romersk järnålder (Kr.f.-400) eller folkvandringstid (400-550).
Detta efterled förekommer på olika ställen både på kontinenten, i England, på Shetlandsöarna, Orkneyöarna och i Norden. Kärnområdet i Norden är i Norge, som har cirka ett tusental med detta ortnamnsefterled. I Danmark är de vanliga på Jylland, men förekommer endast sporadiskt på de danska öarna. Island har ett 30-tal namn av en något mer schablonartad karaktär – med naturfenomen som förled, till exempel "Sólheimar, Vindheimar". I Finland saknas namnelementet helt.
I Sverige förekommer dessa ortnamn med detta ortnamnefterled i Västsverige, närmare bestämt i Halland, Västergötland, Bohuslän och södra Värmland. Mest (tätast) förekommer de i Skaraborgsområdet och området däromkring med cirka 80 representanter. I övrigt förekommer dessa namn tätast på Gotland och i Ångermanland i Västernorrlands län och det senare området sträcker sig in i Medelpad. Relativt vanliga är ortnamnen också i Uppland och därefter förekommer de mindre och mindre och sporadiskt i Östergötland, Småland, Södermanland, Skåne, Västmanland och Närke och Blekinge (i Blekinge bara ett bevarat namn). I Gävleborgs län, Dalarna, Västerbottens län, Norrbottens län och Öland saknas denna ortnamnstyp helt.
Under 1800- och 1900-talet har "hem" fått betydelsen 'hem för en namngiven person'.
Exempel på den äldsta betydelsen 'trakt, bygd':
Ett antal kyrkbyar på Gotland slutar på "hem".
Exempel på namn med den något yngre betydelsen 'gård':
Exempel på sena ortnamn med betydelsen "hem för en viss person":
Många ortnamn med efterledet -hem har med tiden spårat ur mer eller mindre och ändrats så att de inte alltid är lätta att identifiera.
Exempel på sådana namn är:
Se även -um.
Betydelsen av detta efterled är omstridd. En möjlig betydelse är 'skottskog, lågskog'. Efterledet förekommer mest i Jönköpings län, men även i Öster- och Västergötland. En del av namnen på -hester är från vikingatiden, men de flesta är från medeltiden.
Exempel
I efterledet -holm ingår dels det dialektala "holm" och dels "holme". När borgar och sätesgårdar under medeltiden började byggas på mindre öar och holmar i sjöar och vattendrag började efterledet -holm uppstå. Vanligtvis betecknade -holm först själva holmen, men senare överfördes -holm på bebyggelsen. Dessa borgar och sätesgårdar hade ofta hög status. Det gjorde att efterledet -holm efter medeltidens slut användes på herresäten, bruk och till och med byar, gårdar och torp, utan att dessa behövde ha anknytning till någon holme.
Vanligast förekommer efterledet -holm i södra Sverige, men även i Mellansverige, när det gäller slott och herresäten. I Dalarna och i Norrland har ett mindre antal byar, gårdar och torp efterledet -holm enbart som statussymbol, liksom sådan bebyggelse i de sydligare delarna av landet.
Exempel på ortnamn med efterledet "-holm/-holma/-holmen" 
Namnen på -hov konstruerades ursprungligen (med början under 1600-talet) som namn på storgods efter mönster från Tyskland, där herresäten kunde ha namn med efterledet "-hof", som också anspelade på betydelsen 'furstehov'. Namn på -hov kunde senare även uppstå genom skämtsam namngivning, som är troligt för Johanneshov. Det finns även exempel på en äldre användning av namntypen, exempelvis i Hov, Östervåla.
Exempel på ortnamn med efterledet "-hov"
Hult ingår i många ortnamn, både ensamt och som efterled. Dess grundläggande betydelse i ortnamn är troligen enbart 'skog' (oberoende av storlek, trädslag eller användningsområde). En liten del av namnen på -hult är från vikingatiden, men den stora majoriteten uppstod under medeltiden.
Likheter finns i danskan, norskan, engelskan och tyskan. De flesta -hult-namnen finns i Småland men även i Skåne, Blekinge, Halland, Västergötland, Östergötland, Närke, Västmanland och Södermanland finns ett antal. I västra Småland finns även formen -hylte, som har uppkommit genom omljud av -hult.
Exempel:
Efterledet -hus betyder 'befäst hus, borg'. Detta efterled uppstod i början av 1300-talet.
Exempel:
I ett par fall i mellersta Dalarna har 'os' (åmynning) fått formen -hus.
Efterledet -härad betyder 'bygd', när det gäller sockennamn.
Exempel
Efterledet -hög kan ha olika betydelser. Det kan dels betyda gravhög och dels kan det beteckna en liten naturlig höjd (det mest vanliga). Efterledet förekommer vanligast i Götaland.
Exempel
Dessa båda efterled betyder samma sak som -hög. Efterledet -ie finns i Skåne och -ige finns i Halland.
Exempel
Efterledet -hult ändras ofta till -ilt i Halland.
Exempel
Försvenskat samiskt ord för sjö (samiska "jávrrie"), som används i många områden kring sjöar i Lappland.
Efterledet finns i de finsktalande delarna av Norrbottens län. Det betecknar både mindre och större vattendrag; alltså 'bäck, å eller älv'.
Exempel
Även järv, finskt ord för sjö eller tjärn, namn på sjöar och sjönära orter i Lappland och Norrbotten.
Finskans benämning på tjärn är "lampi" och på vatten "vesi"
Efterledet "-kil" betyder i Bohuslän "vik". 
Exempel 
Bebyggelsenamn i Värmland som syftar på 'terräng lämplig för foder- och lövtäkt.
Exempel
I speciellt sydvästra Västergötland och i norra Halland är "kärr" ett ord för 'liten sjö', 'tjärn'. 
I Närke och Södermanland, andra landskap i Mellansverige och i norra Norrland kan ibland "-kärret" vara ett ord för 'liten sjö', 'tjärn'. 
-köp betyder 'köpt gård, köpt mark'.
Exempel på ortnamn med efterledet "-köp" 
-köping betyder 'handelsplats' och förekommer som efterled i namnen på några medeltida städer. Från ordet 'köping' kommer också ortnamnet Köping på Öland samt Köping i Västmanland., vilka då förmodas ha varit centralt belägna handelsplatser där. Efterledet finns i södra och mellersta Sverige och uppstod under medeltiden. Detta ords ursprungliga betydelse är alltså handelsplats och hör ihop med ordet 'köpa'. Senare bestämdes att denna benämning skulle användas för handelsplatser på landet som var filialer till städer där handel undantagsvis var tillåtet i stadens ställe och som var för små för att få stadsprivilegier. Denna benämning kom alltmer att användas på kommuner från och med 1800-talets andra hälft på mindre industriorter med mera. Se vidare i artikeln Köping.
Endast en svensk ort har fått ett namn med efterledet -köping sedan den fått tillstånd att bli köping. Det är 
Övriga ortnamn med efterledet "-köping" 
Ortnamn på -köpinge förekommer i södra Skåne. -köpinge är dativ singularis av -köping, 'handelsplats'.
Ortnamn med efterledet "-köpinge" 
Betydelsen är 'boplats'. Ortnamn på -la finns i de finsktalande delarna av Norrbottens län.
Ortnamn som slutar på "-la", exempel 
Dess betydelse är 'jordstycke; åker'.
Efterledet -land förekommer nordligare än -landa. Från och med Småland och norra Halland finns -landa upp till och med södra Dalarna och Gästrikland. I Gästrikland och i mellersta Dalarna börjar allmänt de ortnamn som slutar på -land, men de finns även längre söderut, till exempel i norra Bohuslän.
Ursprung från folkvandringstiden, 400-500 talen, och senare.
Exempel på ortnamn med efterledet "-land" 
Exempel på ortnamn med efterledet "-landa" 
Ursprungligen av äldre finska "laksi" = vik (modern finska: "lahti")
Ortnamn av denna typ förekommer i Norrbotten, till exempel Hortlax och Kallax, och i svenskspråkiga områden i Finland.
Betydelse: '(landsvägs)grind'.
Exempel
Lid betyder 'backe, sluttning'.
Exempel på ortnamn med efterledet "-lid/-lida/-liden" 
Det finns 1147 -lunda i Sverige enligt Lantmäteriet.
Efterledet "-lunda" är känt från början av folkvandringstid och in på medeltiden, främst i Uppland. Betydelsen av -lund är 'skogsdunge'. Dessa namn anses ibland ha haft en religiös betydelse, och Lundanamnet användes ofta (i likhet med Tunanamnen) i kombination med vissa äldre gudanamn, till exempel Fröslunda och Torslunda. Teorier finns att en del av "-lunda" och "-tuna" har varit religiösa centra, och ofta lever då de gamla "lunda"-namnen kvar i form av en sockenkyrka eller mindre by eller stad. Men -lunda kan ofta syfta på en dunge, som i Björnlunda.
Exempel på olika "-lunda"-kombinationer:
-luspen kommer av ett samiskt ord för 'plats där ett vattendrag rinner ut ur en sjö'.
I Sverige förekommer efterledet "-luspen" från Jämtland och norrut, särskilt i södra Lappland. Exempel är:
-lycke betyder 'inhägnad (liten) åker '.
Exempel på ortnamn med efterledet "-lycke" 
-lösa betyder 'glänta; äng'. Ortnamn på -lösa finns i Skåne, Småland, Öland, Västergötland, Östergötland och trakterna kring Hjälmaren och Mälaren. I landskapen Södermanland och Uppland finns också några -lösa rätt långt från de båda stora sjöarna, som Mellösa socken i Södermanland och byn Älglösa i Films socken i Uppland. Namnen på -lösa uppstod under folkvandringstiden (400-550 e.Kr.).
Enstaka -lösa har uppstått som senare bildningar till adjektivet lös, som till exempel "Brödlösa".
Exempel
På Gotland motsvaras dessa namn av -lause , till exempel Gisslause och Krämplause.
De flesta "-löv"-namnen finns i Skåne. Den ursprungliga formen av efterledet är "-lev", som är besläktat med verbet "lämna", och har betytt "något efterlämnat", det vill säga arvedel. De äldsta namnen på "-löv" kommer antagligen från folkvandringstiden (400-550 e.Kr.).
Exempel
Efterledet "-mark" betyder "gränsområde, gränsskog". I Syd- och Mellansverige syftar -skog ofta på skogsområden och har senare kommit att beteckna en bygd. De norrländska ortnamnen på -mark syftar redan från början på bebyggelse. Det är då frågan om nybyggen i skog eller i utmarken. De flesta av namnen på -mark är från medeltiden.
Exempel
Efterledet "-minne" betyder "mynning". En alternativ variant är "-mynne".
Exempel
Betyder "sandig mark"; mo är även namnet på en jordart. 
Exempel
-mora kommer av "mor", 'sumpig granskog'.
Exempel
Det finns 1156 -måla i Sverige enligt Lantmäteriet.
Efterledet "-måla" förekommer i ett ganska avgränsat område i Sverige - Småland, Blekinge och Östergötland. Betydelsen är sannolikt "avgränsat, uppmätt jordstycke". Många -måla-namn börjar med ett personnamn och är tidsmässigt vanligast från medeltiden.
Exempel på ortnamn med efterledet "-måla" 
Efterledet "-niemi" betyder "udde". Ortnamn på -niemi finns i de finsktalande delarna av Norrbottens län.
Exempel
Efterleden -nora, -noret kommer av nor.
Exempel
Ett näs är en smal landtunga som förenar två större landmassor, men kan även beteckna en långsmal halvö eller en udde.
Exempel
Efterledet -oja betyder dike, ibland betecknar ordet naturliga, smala vattendrag av typ bäck och förekommer i de finsktalande delarna av Norrbotten.
Exempel
Ledet-"om" kan komma av -hem. Se även -"um" nedan.
Exempel
I de flesta ortnamn som slutar med -om är det dock en pluraländelse.
Efterledet förekommer i Östergötland och är en förkortning av -torp.
Exempel
Vanligt vid ortnamn som slutar på -"os" (å- eller älvmynning) är att det föregås av -"r", (genitiv av förledet).
Exempel
Efterledet förekommer i de finsktalande delarna av Norrbottens län. Betydelsen är "huvud" eller "ände, spets" (i olika geografiska betydelser).
Exempel
Dessa efterled är olika former av samma efterled och betecknar 'röjd mark'. Formerna på -rud (i delar av Västergötland samt i Dalsland, Värmland och västra delen av Närke) och även de bohuslänska efterleden på -röd är västnordiska former. De skånska efterleden på -röd, samt alla former på -red och -ryd är östnordiska former. -rud kommer av urnordiska *ruð och de övriga formerna kommer av *reuð. I fornvästnordiska blev *reuð till *rióðr, som genom omljud blev den bohuslänska ändelsen -röd. En del av efterleden -röd i Bohuslän kommer istället av *ruð. I fornöstnordiska blev *reuð till *riuð, som genom omljud blev -ryd. I Skåne sänktes "y", så att efterledet blev -röd. I Halland och i delar av Västergötland blev efterledet -red genom sänkning av "y".
Efterledet -red kommer av ett tidigare -ryd. Ortnamn på -red finns i Halland och i den södra delen av Västergötland.
Exempel på ortnamn med -red:
-rud, efterled i många svenska ortnamn, de flesta i Dalsland, Värmland och norra Västergötland, betecknar 'röjd mark'. Namnen på -rud har tillkommit under medeltiden eller senare.
Exempel på ortnamn med -rud:
-ryd, efterled i många svenska ortnamn, de flesta i Småland, betecknar 'röjd mark'. Många av namnen är från vikingatiden, men de flesta är från medeltiden. En hel del av namnen har från början betecknat slåtter- eller betesmark. Det är också vanligt att nybyggen som anlagts i skogsmark under medeltiden har fått namn som slutar på -ryd.
Exempel på ortnamn med -ryd/-ryda:
Det finns 1076 -röd i Sverige enligt Lantmäteriet. De flesta av dessa ligger i Skåne och Bohuslän.
Exempel på ortnamn med -röd:
Dessa efterled är bildade till fornsvenska "rydhia" (röja).
Exempel
De ortnamn som slutar på -rum finns mest i östra Götaland. Efterledets betydelse är troligen 'öppen plats, öppen mark'. Namnen på -rum uppstod under vikingatiden och medeltiden.
Exempel
Det finns 501 -rå i Sverige enligt Lantmäteriet. De flesta ligger längs kusten i Hälsingland, Medelpad och Ångermanland. För efterledet -rå (i äldre tider stavat -radh) finns två alternativa tolkningar. Det skulle dels kunna betyda 'bygd' eller alternativt syfta på dialektordet rå 'liten myr; fuktig sänka'.
Exempel på ortnamn med -rå:
-sala kommer av ordet 'sal', vars ursprungliga betydelse var 'byggnad med ett rum'. Ordet "sal" hade fått en dubbel betydelse i fornspråket, så att det kunde betyda både 'tillfällig bostad, härbärge, bod' och så vidare och 'festsal, hallbyggnad'. I den sistnämnda betydelsen kan "sal" ha syftat på prestigebyggnader som kan knytas till centralorter. Dessa ortnamns tillkomsttid är dels förhistorisk dels medeltida.
Exempel
Av det finska ordet för ö ("saari"). Ortnamn med detta efterled förekommer främst i de svenskspråkiga delarna av Finland samt på Åland.
Efterledet "-sel" eller "-sele" förekommer i Norrland. Ett sel är ett lugnt strömmande vattenparti mellan två forsar.
Exempel på ortnamn med ändelsen "-sel/-sele" 
Dessa efterled förekommer i delar av Dalarna, speciellt i Malung-Sälens kommun, och betyder fäbodvall.
Exempel
Exempel på ortnamn med efterledet "-sike" 
Exempel
Efterledet kan i Götaland komma av ett dialektord för 'gräns', möjligen åsyftande 'rågång'. I Svealand, till exempel i Enskede, kan -skede komma av ett dialektord "skede" '(skiljande) åsrygg'.
Exempel
Efterledet -skog betyder "skogsbygd, utmarksskog" och förekommer ofta i namn på kyrksocknar i Värmland och Dalsland.
Exempel
Efterledet '-skruv', finns endast i Smålands sydöstra delar, mest i Kronobergs län. Dialektalt kan -skruv betyda 'strut', och har kopplats till någon slags smältugn i medeltidens järnhantering.
Exempel
Det finns 2276 -sta i Sverige enligt Lantmäteriet.
Efterledet "-sta" förekommer främst i Mellansverige och i Norrland till och med Ångermanland, och är även vanligt i Norge och på Island. Detta efterled är känt från strax efter Kr.f. fram till vikingatiden. Den ursprungliga användningen av "-sta/-stad" kan gälla bebyggelser, ägor och naturlokaler. Efterledet har ansetts komma av det fornnordiska ordet "stadher" med betydelsen "ställe", "plats". Denna uppfattning har under senare år ifrågasatts. 
En tolkning knyter efterledet istället till "stad", i betydelsen "kant", "rand", och tolkar "sta"-efterledet mer specifikt som "gränsområde", "utmarker", "nybygge" och att platsen på något sätt är av underordnad rang. Det skulle stå för mindre gårdar och platser i utkanten av eller mellan äldre platser, gårdar som var underställda och fick betala i form av naturvaror till mer betydelsefulla huvudgårdar. De är generellt blygsammare och enklare än -lunda- och -tuna-orterna, och de uppvisar mindre antal fornminnen och gravfält. Många av de nyare gravfälten under vikingatid läggs dock vid "sta"orter. Sta-namnen används ibland i samband med ett förnamn, som kan vara förste gårdsägaren eller röjaren av området, men oftare med förled från modergården, till exempel Kjulsta gård anläggs en bit från det äldre Kjula. I Mellansverige finns även efterledet -sta i betydelsen båthamn. -sta förekommer också som torpnamn på 1600-talet och på sentida egnahem och torp från sent 1800- och tidigt 1900-tal.
Exempel på ortnamn med -sta:
"Västerbotten"
"Ångermanland"
"Medelpad"
"Jämtland"
"Gästrikland"
"Dalarna"
"Uppland"
"Västmanland"
"Södermanland"
"Närke"
"Småland"
Efterledet -sta kan ibland ha andra betydelser än övriga "-sta"namn. En namntyp som är vanlig i Mälardalen, och särskilt i Uppland, är Lövsta. I Uppland finns bland annat Lövstabruk i Österlövsta socken (Løstum 1312) samt Västerlövsta socken (Løstum 1344). Dessa namn innehåller ett forntida ord, *"löst" 'glänta'. Samma ord innehåller Lojsta socken ((i) Løstum 1412) på Gotland.
Eksta socken (("til") "Aista") på Gotland har fått sitt namn av en försvunnen gård, "*Este". Det kan vara ett namn på ett vattendrag, "*Aist" 'den hastigt rinnande'. Senare har namnet blivit Eksta, så att det skulle verka mer begripligt.
Namnet på stadsdelen Nälsta (Nærthastaff 1354) i Västerort i Stockholms kommun betyder 'guden Njords stav'.
Efterledet "-stad" förekommer i Götaland och i Värmland. I ortnamn kan det ha samma betydelse som "-sta" i övriga delar av landet. Men efterledet kan också betyda stad (köpstad) i administrativ bemärkelse. I dessa fall har -stad som förled namnet på en kung, prins eller drottning (med undantag av Strömstad). Dessa städer fick stadsrättigheter under 1500-1600-talet.
Ortnamn med efterledet "-stad" med administrativ betydelse
Exempel på ortnamn med efterledet "-stad" utan administrativ betydelse 
Efterledet "-städe" förekommer enbart på Gotland. Det har en betydelse liknande -sta och -stad, det vill säga "ställe, plats".
Exempel på ortnamn med efterledet "-städe" 
Av ordet sund.
Exempel
-sälja är en pluralform av ordet säl som är bildat efter ordet -sal, och har antagligen samma innebörd som efterledet -sala, dvs, 'byggnad med ett rum'. Ordet sal hade fått en dubbel betydelse i fornspråket, så att det kunde betyda både 'tillfällig bostad, härbärge, bod' och så vidare och 'festsal, hallbyggnad'. Dessa ortnamns tillkomsttid är dels förhistorisk dels medeltida.
Säter/sätt/sätter/sätra/sättra betyder 'utmarksäng, skogsäng'.
Som bebyggelsenamn har flest -"säter"-namn tillkommit under vikingatiden och medeltiden. -"säter"-namnen finns från Småland och Öland i söder till Norrbotten i norr. De är vanligast i Mellansverige.
Exempel på ortnamn med efterleden "-säter/-sätt/-sätter/-sätra" 
Efterledet betyder 'fäbodvallen' och förekommer i Värmlands, Dalarnas, Härjedalens och Jämtlands skogs- och fjälltrakter.
Exempel
Är ett särskilt i Värmland och Dalsland förekommande variant av efterledet -täkt, alltså en nyodling eller utäga.
Det finns också flera exempel på att -ta-namn gett upphov till "falska" -sta-namn.
-tofta är en sydvästlig variant av -tomta. Båda efterleden kommer av tomt. -tofta finns i Skåne, Småland, Halland, Västergötland och Bohuslän. I bebyggelsenamn anses ändelsen betyda 'enskild mark med hus', eller 'äng; beteshage'. De äldre namnen på -tofta är från vikingatiden. Men namnen har även varit produktiva under medeltiden och under nyare tid.
Exempel
-tomta finns i Småland, Västergötland, Östergötland och hela Mellansverige. Även i Hälsingland finns några namn på -tomta. Liksom namnen på -tofta har -tomta uppkommit under vikingatiden, medeltiden och nyare tid.
Exempel
De första svenska -torpnamnen fanns i Skåne senast under 800-talet. "Torp" betydde ursprungligen 'utflyttad gård'. På 1500-talet, under Gustav Vasa, klassades mindre gårdar som "torp", och de tillhörde då den lägsta skatteklassen för skatt till kronan. Under 1600-talet kom beteckningen torp alltmer att användas om små jordbruk som ingick i en större egendom (större gårdar, herrgård eller statsägd mark (kronans mark), men som brukades av annan än markägaren. Brukaren, kallad torpare, betalade då "hyra" till ägaren i form av dagsverken.
Varianter är "-arp", "-orp" och det skånska "-rup"
Exempel på ortnamn med efterledet -torp
Träsk är ett gammalt namn för sjö, som används främst i norra Sverige (Västerbottens län och Norrbottens län), på Gotland och i Svenskfinland. I Norrland är -träsket ett mycket vanligare efterled för sjöar än -träsk. Däremot får bebyggelsenamn gärna -träsk som efterled när det ligger vid en sjö med efterledet -träsket. Ett exempel är tätorten Burträsk som ligger vid sjön Burträsket.
Exempel på ortnamn med efterledet "-träsk" 
Bebyggelsenamn i Norrland
Sjönamn på Gotland med efterledet -träsk
Det finns cirka 120 -tuna i Sverige.
Ortnamnet "Tuna" härstammar från det urgermanska ordet "tun", som betydde "gärdesgård" (gårdstun). I tyska "Zaun"=gärdesgård finns denna betydelse kvar, men i engelska och i de nordiska språken har betydelsen förändrats till "inhägnat område". Denna betydelse finns i det engelska ortnamnsefterledet "-ton" (till exempel Brighton) samt ordet "town" (stad), liksom i norska "tun" och isländska "tún". Vad ordet "tun" egentligen betytt i ortnamn är osäkert. Forskare har föreslagit "inhägnad plats= handelsplats" eller "befäst plats". Många tuna-orter har under järnåldern varit centralorter i respektive trakt. Än idag används ordet tun på Gotland som beteckning för äng eller hage nära eller invid en gård.
Tunanamnen anses ha uppkommit under äldre järnåldern och sedan spritts vidare under den yngre järnåldern. Kärnområdet är Mälarlandskapen och cirka hälften av -tunanamnen där finns i Uppland. En del av -tunanamnen har uppenbarligen använts som term för 'centralort för territoriell administration'.
Ursprungligen tycks vissa orter med efterledet -tuna ha haft en religiös betydelse, och Tunanamnet användes ofta i kombination med vissa äldre gudanamn, till exempel Frötuna, Torstuna och Ulltuna.
Oenighet föreligger bland forskarna om "tuna"-namnen alltid skulle syfta på centralorter, eller om det skulle kunna finnas en hel del sådana namn som betecknar mindre betydelsefull bebyggelse. 
Kommuner med ett "Tuna" :
Exempel på ortnamn med efterledet "-tuna" 
Exempel
-"um", (-"hem") betyder 'boplats', 'gård'.
Exempel på ortnamn med efterledet "-um" 
-"um" kan också vara en pluraländelse.
Det finns också "falska" -"um", som Ucklum i Bohuslän ("Auklanda kirkia" 1388), där -"um" kommer av ändelsen -"landa".
Finskt ord för berg. Förekommer i Norrbottens län.
Exempel på ortnamn med efterledet "-vaara" 
Ordet betyder 'vadställe'. Detta efterled förekommer mest i Götaland, allra mest i Västergötland, men det finns också på vissa ställen i Svealand.
Exempel på ortnamn med efterledet "-vad" 
6 sockennamn i Västergötland:
Efterledet betyder 'slät, gräsbevuxen mark'.
Exempel
Efterledet betyder 'fäbodvallen', och förekommer i Värmlands, Dalarnas och Norrlands skogs- och fjälltrakter.
Exempel
Samiskt ord för berg.
Exempel på ortnamn med efterledet "-vare" 
Efterledet -vattnet är i Norrland vanligt förekommande i bebyggelsenamn, främst i Jämtland och övre Norrland, i stället för -sjö, -sjön, men förekommer även på andra ställen, exempelvis i Bohuslän och Värmland.
Exempel
Efterleden "-vi, -ve" har betydelsen "helig plats", "kultplats" eller "offerplats", se Vi (helgedom). Ofta är dessa platser högt belägna. De sammansatta namnen på -vi finns från mellersta Öland i söder, Karlevi, till trakten av Leksand i norr, Ullvi. I Västergötland är efterledet -ve. Osammansatta namn på Vi finns bland annat i Gästrikland, Hälsingland och Medelpad. I Värmland finns det osammansatta Ve, (ett par gårdar i Väse), och i Skåne finns Vä i Kristianstad. Ortnamnen på -vi är bland de äldsta ortnamnen i Sverige. De bildades från tiden strax e.Kr och fram till kristnandet av Sverige.
Exempel på platser med efterledet "vi" :
Efterledet -vi kan ibland även ha en annan betydelse än "helig plats", "kultplats", eller "offerplats":
Att efterledet -vi i många fall betyder "skog" har hävdats av bland annat Jöran Sahlgren. Vissa av Sahlgrens åsikter har på senare tid ifrågasatts.
Detta efterled finns i Götaland och i Södermanland och har två olika betydelser.
1. Betydelsen är 'skog'.
Exempel på ortnamn med efterledet "-ved, -vid" 
2. Betydelsen är 've', 'vi' (helig plats, kultplats).
Exempel på ortnamn med efterledet "-ved, -vid" 
Vik är en inbuktning, båge eller krök på en strandlinje.
Exempel på ortnamn med efterledet "-vik/-vika/-viken" 
Efterledet -"å" betecknar läge vid en å. Efterledet -"eå" kan ibland beteckna läge vid älv.
Utefter den norrländska kusten (speciellt i Västerbotten och Norrbotten) finns ett antal större och mindre orter som slutar på -eå. De ligger nära utloppet av åar eller (i de flesta fall) älvar. Några orter som slutar på -eå har inte ett kustnära läge, nämligen Gideå och Sollefteå i Ångermanland och Simeå i Hälsingland. Ursprungligen har de orter som nu slutar på -eå slutat på -a (ackusativform -o). Senare har nominativformen kommit att sluta på -e. Stavningen -eå kan då ses som en kompromiss mellan de båda vokalerna "e" och "o". Stavningen har nog också påverkats av ordet "å", som dialektalt även kan beteckna älvar, till exempel Umeå vid Ume älv.
Exempel på ortnamn med ändelsen "-å" 
Exempel på ortnamn med ändelsen "-eå" 
Efterledet -åker finns i de mellersta och norra delarna av Sverige, medan ändelsen -åkra finns i de södra delarna av landet. I de flesta fall betyder -åker liksom nu 'odlad mark'. I vissa fall kan -åker beteckna 'kultplats', det vill säga i de fall förledet är ett gudanamn, som i Friggeråker, Frösåker och Torsåker. Dessa kultbetecknande mellansvenska -åker/-åkra har troligen bildats under folkvandringstid, medan många andra -åker/-åkra har bildats under medeltiden.
Exempel på ortnamn med efterledet "-åker/-åkra" 
Efterledet betyder 'ån' och förekommer i trakten av Laxå samt i angränsande del av Västergötland och förekommer även i till exempel Värmland, där även ortnamnet Öna förekommer som gårdsnamn (betyder ö eller upphöjning i landskapet). Ändelsen -na är en gammal ackusativändelse i femininum (jämför isländska).
Laxå har inte med fisksorten "lax" att göra utan skrevs ursprungligen som det andra ortnamnet Lassåna nedan och syftade på en vägbank, "lad" i ån Laxån där Eriksgatan passerade. Namnet gällde ursprungligen denna å ("i Lassåhna" 1529).
Värmland
Laxåtrakten
Västergötland
Ordet -ånger förekommer i Sverige längs med kusten från norra Uppland (Finnerånger) till norra Västerbotten (Lövånger). -anger-namn är även vanligt förekommande i ortnamn och sjönamn längs hela Norges kust (Hardanger, Geiranger, Høyanger, Stavanger mm), och i ett fall i Danmark (Hvidanger). Namnet anses ha kommit till Sverige västerifrån, sannolikt med en tidig invandring av en jordbrukande befolkning från Norge till Mellannorrland. Ordet kommer av fornsvenska "angr" och är ett terrängord som anger att orten ligger eller låg vid en havsvik eller fjord, (viken kan ha uppgrundats av landhöjningen, och ibland förvandlats till en sjö). De äldsta ortnamen anses ha bildats senast vid vår tideräknings början, och de yngsta under vikingatid. Ånger och anger har betydelsen havsvik främst när det förekommer som efterled i namnet, men samma betydelse återfinns även i förledet i landskapsnamnet Ångermanland och i Ångermanälven.
Exempel
Exempel
I några fall har 'os' eller 'aros' med betydelsen 'åmynning' ombildats till -ås. Exempel:
I Götaland och Svealand används efterleden -äng och -ängen. På Gotland och i Norrland används efterleden -änge och -änget. I Gästrikland och Hälsingland används också efterleden -äng och -ängen och i Dalarna från och med Siljan används även efterleden -änge och -änget. I nordligaste Svealand och i sydligaste Norrland förekommer alltså blandat bruk av dessa efterled.
Betydelse: '(grus)bank'. Se även ör.
-öse kommer av "os", som betyder 'åmynning'.
Exempel
Vanliga ortnamnsefterled från folkvandringstid och in på vikingatid är till exempel "-by", "-sta" (eller "-stad"), "-lund" eller "-lunda" och "-tuna". De båda sistnämnda tillsammans med efterledet "-vi" anses ha mer anknytning till religiösa samlingsplatser. Bruket av förvaringsbodar vid slåttermarker har också gett upphov till särskilda namnformer som slutar på "-boda".
Namnet Birka återkommer för handelsplatser och administrativa centralorter i Norden.
Kungsgård, Husby eller Husaby, var vanligen en gård där kungen, eller en representant för honom, tidvis bodde, och där han samlade förråd i form av beskattade matvaror som säd eller annat. Möjligen leddes också ledungen härifrån.



"Gustav" Emil Sandgren, född den 20 augusti 1904 i Västra Stenby i Östergötland, död den 11 augusti 1983 på Lidingö i Stockholms län, var en svensk författare och översättare. 
Sandgren föddes 1904 i Västra Stenby i Östergötland. Föräldrarna var tunnbindare O.J. Sandgren och Karolina Adolfsson, som kunde ge sonen en fattig, men lycklig barndom. Fadern var vid sidan av sitt förvärvsarbete spelman och fiolbyggare. Sonen Gustav hade alltsedan barndomen både hört och själv på fiol – ett musikinstrument som han hanterade med skicklighet livet igenom – spelat de gamla folkvisorna från Östergötland. Han fascinerades av folksagorna, mystiken och drömmarna, och närde en längtan efter frihet. 
Sandgren blev efter folkskolan industriarbetare och arbetade fem år på Cloetta chokladfabrik i Ljungsbro utanför Linköping. Åren 1926–1929 gick han på folkhögskola och blev därefter författare på heltid, och hade vid sin död 1983 närmare 80 böcker bakom sig. Han gifte sig 1935 med Titti Lindstedt och var från 1937 och ett stycke in på 1940-talet, bosatt i Björknäs vid Hållsviken väster om Trosa i Södermanland. Han träffade Ria Wägner i Stockholm 1944 och flyttade ihop med henne året därpå. De levde sedan i nära fyrtio år i en lägenhet på Lidingö i Stockholms län.
Gustav Sandgren skrev helst romaner, fyra av dem med självbiografiska inslag: "Du bittra bröd" (1935), "David blir människa" (1943), "Liv ge oss svar" (1949) och "Ungdomens hunger" (1960). Men han skrev också poesi, reseskildringar (några tillsammans med Ria Wägner), sagor, novellsamlingar samt barn- och ungdomsböcker. Sitt stora genombrott fick han med "Skymningssagor" (1936), en berättelsesamling med sagomotiv som egentligen vände sig till läsare i alla åldrar men som förlaget valde att ge ut som en novellsamling för vuxna. Som översättare har han bland annat översatt verk av Tarjei Vesaas till svenska.
Några ungdomsböcker i science fiction-genren skrev han under pseudonymen Gabriel Linde. Efternamnet Linde hade Sandgren tagit efter torpet Linde där han bosatte sig på sommaren 1933. Torpet existerar fortfarande och ligger strax söder om Edeby säteri nära orten Norrvrå i Hölö socken, Södermanland.


Stafett 4 x 100 m herrar vid Olympiska sommarspelen 2004 genomfördes vid Atens Olympiska Stadion 27 och 28 augusti
Från de två kvalheaten gick de tre första lagen i vardera försöksheatet samt de två snabbaste tiderna därutöver till final.
Alla tider visas i sekunder.
Q automatiskt kvalificerad.
q en av de snabbaste tiderna därutöver.
DNS startade inte.
DNF kom inte i mål.
NR markerar nationsrekord.
SB markerar bästa resultat under säsongen.
DSQ markerar diskvalificerad eller utesluten.

En Europapall (i Sverige även känd som SJ-pall) är en sedan 1961 standardiserad lastpall i trä som ska vara märkta med EUR eller EPAL.
Denna typ av pall är framtagen genom samarbete inom UIC och ett flertal europeiska länder, däribland Sverige som har denna palltyp som standard vid lastningar. Vem som ursprungligen skapade den är okänt. Palltypen är från början först och främst avsedd för transporter på järnväg, men även landsvägstransporter med lastbil utgår från denna standard. Håligheten är utformad så att en gaffeltruck kan lyfta den.
1920 konstruerade amerikanska företaget Clark en "truclift" som kan lyfta upp till ett halvt ton med hydraulisk lyftanordning. 1928 tillverkade Clark föregångaren till gaffeltrucken. 1941 ställde USA:s deltagande i andra världskriget stora krav på logistik vilket resulterade i att Clark ställde om till krigsproduktion och deras gaffeltruckar användes i armén för frakt av lådor med ammunition och förnödenheter. 1946 ville Kooperativa förbundet skapa effektivitet vilket gjorde att de startade ett företag för tillverkning av handdragna lyftvagnar som 2010 var världsledande på truckar. 1949 konstruerade BT och Statens Järnvägar (SJ) den klassiska lastpallen för effektiva transporter på järnväg. Måttet standardiserades i hela Europa och kallas EUR. 1956 introducerades containern av en amerikansk lastbilschaufför som körde tobak och bomull. Containrar kunde lastas mellan lastbil, tåg och båt. Lastpallar och containrar sparade tid och utrymme.
Vikten är cirka i torrt tillstånd .
Storleken är vald för att rymmas i en lastbil med bredd , en järnvägsvagn eller ett växelflak. Däremot passar de inte bra i en godscontainer med bredden 2,44 m (8 fot) utvändigt och 2,35 m invändigt, invändig längd 5,90 m. Det ryms endast 11 pallar i 20-fotscontainern, och 24 pallar i 40-fotscontainern.
I USA har man andra storlekar som passar bättre i containrar. De varierar per bransch men en vanlig storlek är 102 cm bredd och 122 cm längd (40 x 48 tum).
Vid tillverkning av EUR-pall eller SJ-pall krävs att man använder certifierad pallspik utfärdat av DNV på uppdrag av Green Cargo.
En pall med dessa fel kan repareras:
En pall med dessa fel ska kasseras:

Stafett 4 x 100 m damer vid Olympiska sommarspelen 2004 genomfördes vid Atens olympiska stadion den 26 och 27 augusti.
Alla tider visas i sekunder.
Från de två kvalheaten gick de tre första lagen i vardera försöksheatet samt de två snabbaste tiderna därutöver till final.

Oidipus (grekiska: Οἰδίπους, Oidípous = "med svullna fötter", på engelska och latin "Oedipus", på grekiska "Οιδίποδας" (klassisk "Οἰδίπους"), på franska "Œdipe") är en kung som förekommer i grekisk mytologi. Det mest kända verket om honom är "Kung Oidipus" av Sofokles.
Kungaparet i Thebe får av ett orakel reda på att deras nyfödda son ska komma att döda sin far och gifta sig med sin mor. En herde anlitas därför till uppdraget att lämna honom att dö ute i vildmarken, långt ute i vildmarken lägger herden ner det lilla barnet och lämnar barnet att dö. En annan herde hittade barnet, och tog med det till sin kung Polybos i kungariket Korinth, som uppfostrar barnet som sin egen son. Oidipus blir en mycket bra fäktare och kan utan större ansträngning vinna över två av sina bästa lärare.
Oidipus får sedan även han reda på spådomen om att han ska mörda sin far och avla barn med sin mor. Men eftersom han inte vet att han är ett hittebarn flyr han från Korint för att detta inte ska kunna hända.
I ett T-kors möter han en man med en stor vagn och två soldater bredvid sig. De börjar bråka om vem som har väjningsplikt vilket slutar med att Oidipus dödar mannen (som är hans far) och soldaterna.
Han fortsätter och kommer till staden Thebe som är belägrad av en sfinx. Denna äter upp alla som försöker ta sig ut ur staden, men kan besegras genom att någon svarar rätt på en gåta. Oidipus får en gåta som lyder: Vilket djur går på fyra ben på morgonen, två ben på dagen och tre ben på kvällen? Oidipus svarar att det är människan som kryper på alla fyra som liten, går upprätt som vuxen samt stöder sig på en käpp på ålderns höst. Han svarar rätt och sfinxen som aldrig trodde att någon skulle klara gåtan kastar sig ner för berget och dör.
När han kommer till Thebe gifter han sig sedan med drottningen Iokaste i Thebe och får fyra barn med henne. Kungen Laios har dödats av ett gäng stråtrövare för inte alltför länge sedan, ute på en resa.
Men staden har drabbats av en landsplåga, en sjukdom som drabbar både människor och djur. Oidipus står rådlös inför den och har skickat sin högra hand, Iokastes bror Kreon, till Oraklet i Delfi för att få veta vad han ska göra. Kreon återvänder med meddelandet att Oidipus måste straffa Laios mördare. Han rådfrågar en blind siare vid namn Teiresias om hur han ska hitta mördaren. Siaren vill först inget säga, men säger till slut att Oidipus inte kom som en främling till Thebe och att han själv är mördaren han söker. Oidipus hävdar att siaren ljuger och driver iväg honom.
Oidipus forskar i saken och får till slut reda på att det verkligen är han som har dödat Laios. Han får också veta vem han är, att Iokaste är hans mor och att han mördat sin egen far. Iokaste hänger sig när hon får reda på detta och Oidipus sticker ut sina ögon och flyr. Tronen överlämnar han till Kreon.
Oidipus har även gett namn åt Sigmund Freuds teori om Oidipuskomplexet.

Da Capo är ett musikalbum av Love som lanserades tidigt 1967 på Elektra Records. På albumet ryms såväl snabb garagerock som finstämda ballader och barockpop. Albumet innehåller gruppens största hitsingel "Seven & Seven Is", vilken nådde 33:e plats på Billboard Hot 100-listan. Albumet klättrade till 80:e plats på Billboard 200 i USA.
Inför inspelningarna av albumet blev Michael Stuart ny trumslagare i gruppen, och Alban "Snoopy" Pfisterer som tidigare innehaft positionen bytte till harpa och elorgel. Harpan kan höras på albumets inledande låt "Stephanie Knows Who" och "The Castle". Tjay Cantrelli spelar flöjt och saxofon på albumet, men kom inte att medverka på flera album av "Love".
"Revelation" är ett långt "jam" som var en av de första populärmusikverken att ta upp en hel LP-sida. Bob Dylan hade dock haft med en komposition som upptog en hel skivsida på "Blonde on Blonde" några månader tidigare, "Sad Eyed Lady of the Lowlands", men den var inte lika lång.
Samtliga låtar skrivna av Arthur Lee, om annat inte anges.

Who's Next är ett musikalbum av gruppen "The Who", utgivet 1971. Albumet brukar räknas till en av gruppens höjdpunkter. Mycket av materialet kommer från en rockopera, "Lifehouse", som aldrig kom att sättas upp. Albumet, som är gruppens femte, är känslomässigt mycket blandat, och låtarna på albumet uttrycker olika känslor och sinnestillstånd. Skivan blev uppmärksammad för sitt prominenta användande av keyboards och syntar i flera låtar vilket sågs som nyskapande i början av 1970-talet. De mest kända låtarna är ""Baba O'Riley", "Behind Blue Eyes" och "Won't Get Fooled Again". En förkortad version av "Won't Get Fooled Again"" släpptes som singel.
På skivans omslag står gruppmedlemmarna samlade runt en rektangulär monolit liknande den som förekommer i filmen "2001 - Ett rymdäventyr". Filmens regissör Stanley Kubrick hade tidigare tackat nej till ett erbjudande att regissera rockoperan "Tommy". På fotot antyds att The Who urinerat på monoliten.
Skivan listades på plats #28 i magasinet Rolling Stones lista The 500 Greatest Albums of All Time. Albumet omnämns även i Robert Dimerys bok "1001 Albums You Must Hear Before You Die".
Alla låtar är skrivna av Pete Townshend, om inget annat anges.

The Rolling Stones är The Rolling Stones debutalbum, utgivet i april 1964 på skivbolaget Decca och i maj samma år i USA på London Records, med titeln England's Newest Hitmakers. Den brittiska hitsingeln, Buddy Hollys ""Not Fade Away" var inte med på den brittiska versionen medan "Mona (I Need You Baby)" togs bort till förmån för "Not Fade Away" på den amerikanska versionen.
Här finns hårt rockande versioner av Chuck Berry-låten "Carol" och "Route 66". Även brittiska hiten "Tell Me"" finns här i en längre version med ett långt gitarrsolo som togs bort på singeln. Albumet nådde Billboard-listans 11:e plats medan det i Storbritannien låg på albumlistans förstaplats under tolv veckor.

Fresh Cream är rockbandet Creams debutalbum och gavs ut i december 1966. Albumet spelades in under sommaren samma år i Rayrik och Ryemuse Studios i London. Den brittiska versionen av albumet saknar hiten "I Feel Free" som däremot fanns med på den amerikanska versionen. Albumet blandar blues, psykedelisk musik och lite poppigare toner.
Albumet nådde 6:e plats på albumlistan i Storbritannien och 39:e plats på Billboard 200 i USA. Tidskriften "Rolling Stone" rankade det 2003 som nummer 102 på sin lista över de 500 bästa albumen genom tiderna.
Fresh Cream på Discogs 

Lust for Life är ett musikalbum av Iggy Pop, släppt 1977. Det var hans andra soloalbum och brukar tätt följt av hans första, "The Idiot", räknas som ett av hans bästa album. På denna skiva är David Bowies inflytande mindre än på det albumet, vilket märks i och med att albumet är mer traditionellt rockbaserat än baserat på experimentell och elektronisk musik som "The Idiot" varit. Många av låtarna är också självreflekterande. Som producent för skivan angavs "Bewley Brothers", vilket i själva verket var en pseudonym för Iggy Pop, David Bowie, och Colin Thurston.
I USA släpptes en singel från albumet, ""Success" med "The Passenger" som b-sida. I Europa släpptes titelspåret som singel i vissa länder, och då var "Success"" istället b-sida.

James Ephraim Lovelock, född den 26 juli 1919, är en brittisk författare, biokemist och uppfinnare. Lovelock är känd för att 1972 ha presenterat Gaiahypotesen, som därefter utvecklades till Gaiateorin.

"Roger" Harry Daltrey, född 1 mars 1944 i Hammersmith i London, är en brittisk rocksångare, musiker och skådespelare.
Roger Daltrey är sångare i rockgruppen The Who. Han är känd för att slänga hysteriskt med mikrofonen under liveframträdanden. Han spelade huvudrollen i filmversionen av rockoperan "Tommy" 1975 och har sedan dess gjort ytterligare ett 30-tal roller i olika filmer och TV-serier. Än idag är Daltrey aktiv musikaliskt och fortsätter tillsammans med Pete Townshend att turnera som The Who. Han har även sedan början av 70-talet haft en framgångsrik karriär som soloartist.
Roger Daltrey föddes i stadsdelen Hammersmith men växte upp i Acton, samma grannskap där Pete Townshend och John Entwistle växte upp. Hans föräldrar heter Irene och Harry, och hans två syskon Gilian och Carol. När Daltrey var tre år gammal svalde han en rostig spik som de var tvungna att akut operera bort från magen; det är därför Roger har ett synligt ärr på magen. 
När Daltrey blev äldre började han på skolan Acton County Grammar School där han träffade sina blivande arbetskamrater Pete Townshend och John Entwistle. Lärare förutspådde att Daltrey skulle få en ljus framtid eftersom han skötte sig mycket bra i skolan, men allt vände efter att han hade börjat röka – han blev plötsligt den stygge grabben eftersom han blev avstängd just på grund av rökningen. Daltreys föräldrar ville att han skulle börja studera på universitetet men han ville inte eftersom han blev en "skolrebell", istället valde han rock 'n' rollen.
Daltrey gick med i bandet The Detours som sångare men blev senare gitarrist. Daltreys första riktiga gitarr var en Epiphone från 1959 som han fick av sin far. Några år senare jobbade Daltrey som plåtslagare på dagen och med bandet på kvällen, med bandet brukade han spela på bröllop, klubbar och pubar. Efter att många i bandet hoppat av bjöd Roger in basisten John Entwistle till bandet och John bjöd senare in Pete Townshend. Nu fanns det helt plötsligt två gitarrister och ingen sångare så Daltrey gick från att vara sångare till att vara gitarrist och sen sångare igen. Nu fanns Roger, Pete Townshend, John Entwistle och Doug Sandom med i bandet, men även Doug hoppade av efter ett tag. Lite senare kom Keith Moon på plats som trummisen i bandet.
 (soundtrack)
 (sju avsnitt)

Stafett 4 x 400 m herrar vid Olympiska sommarspelen 2004 genomfördes vid Atens Olympiska Stadion 27 och 28 augusti
Från de två kvalheaten gick de tre första lagen i vardera försöksheatet samt de två snabbaste tiderna därutöver till final.
Alla tider visas i minuter och sekunder.
Q automatiskt kvalificerad.
q en av de snabbaste tiderna därutöver.
DNS startade inte.
DNF kom inte i mål.
NR markerar nationsrekord.
SB markerar bästa resultat under säsongen.
DSQ markerar diskvalificerad eller utesluten.

Crown of Creation är ett musikalbum av det amerikanska rockbandet Jefferson Airplane, släppt 1968 av skivbolager RCA Victor. Albumet var mindre experimentellt än gruppens tidigare album. Det gjorde dock succé och blev gruppens andra guldskiva, med en sjätteplats som bästa placering på Billboards albumlista.
Bonusspår på den remastrade CD-utgåvan från 2003

Högakustenbron, eller Vedabron som den även kallas, är en hängbro över Ångermanälven mellan Kramfors och Härnösands kommuner i Ådalen, nära Ångermanälvens mynning vid Höga kusten. Bron är en vägbro för väg E4 och invigdes 1997.
Brons fria spann är 1 210 meter och den är 17,8 meter bred. Den segelfria höjden är 40 meter och hela brons längd är 1 867 meter. Pylonerna är 182 meter höga och var Sveriges högsta byggnadsverk (TV-master oräknade) fram till att man byggde Öresundsbron (vars pyloner är 203,5 m). Bron har Sveriges längsta brospann, Skandinaviens tredje längsta (efter Storabältbron i Danmark och Hardangerbron i Norge), Europas fjärde, och världens sextonde.
Bron byggdes för att göra vägen kortare, den äldre sträckan via Sandöbron är 8 km längre och tillåter inte högsta bärighet för tunga fordon (BK1), fordon över 52 ton hänvisades till vägen via Bollstabruk som är ytterligare 38 km längre. 
Bron ingår i en ny vägsträcka längs E4 från strax norr om Härnösand i söder till Gallsätter i norr. Sträckan byggdes som bred landsväg utan plankorsningar där anslutning enbart sker vid trafikplatser. I början av 2000-talet byggdes sträckan om till mötesfri 2+1-väg. Över bron är dock vägen byggd som fyrfältsväg med två fält i varje riktning där ytterfilerna i varje riktning är smalare än normalt. Hela den nybyggda sträckan inklusive Högakustenbron är skyltad 110 km/h. Nära det norra brofästet finns en rastplats med hotell och restaurang. Där är det bra utsikt över bron. Från denna plats börjar/slutar även Höga Kustenleden som sträcker sig 128 kilometer mellan denna plats och Örnsköldsvik.
Torsdagen den 5 april 2007 stängdes bron för första gången sedan invigningen 1997. Orsaken var att kraftig storm rådde, vilket bland annat föranlett att ett fordonssläp voltat över körbanorna. 
Det kortare namnet Vedabron kommer från byn Veda, som ligger en kilometer väster om brons södra fäste.

Bolla och rulla är ett studioalbum av Pugh Rogefeldt släppt 1974. Det innehåller många av hans kändare kompositioner, varav "Hog Farm" och "Dinga linga Lena" kan räknas till de mest kända. 
Albumet har ett lite hårdare sound än tidigare från Pugh & Rainrock och är antagligen det hårdaste albumet Pugh Rogefeldt har gjort. Låten "Grävmaskinen" handlar om släpgrävmaskinen Marion 7400.
Skivan är en av titlarna i boken "Tusen svenska klassiker". Författarna benämner skivan som "en av de starkaste svenska rockplattorna någonsin".
Medverkande musiker på skivan var Pugh Rogefeldt själv på sång, gitarr och munspel, Ingemar Rogefeldt på elgitarr, Bo Frölander på trummor och Roger Pettersson på basgitarr och körsång. Göran Ringström medverkar med gitarr på "Dinga linga Lena".

"Jan" Torbjörn Rippe, född 26 april 1955 i Lyrestad, är en svensk revyartist, sångare och komiker. Han är känd som medlem i Galenskaparna och After Shave.
Under sin ungdom var Jan Rippe aktiv tävlingssimmare och deltog i flera DM och SM. Under studierna på Chalmers tekniska högskola var han medlem i Elektroteknologsektionens tidningsförening "Elektra". I Göteborg träffade han de övriga medlemmarna i sånggruppen After Shave (gruppen bildades 1979) och deltog i Galenskaparna och After Shaves revy "Skruven är lös". Han blev rikskänd genom rollen som Roger i TV-serien "Macken" och har även gjort den svenska rösten åt vårtsvinet Pumbaa i Disneyfilmen "Lejonkungen".
Jan Rippe spelar ofta rollfigurer som är något förvirrade och trögtänkta, personer som gör allt fel och har dåligt självförtroende som följd av detta.
Bland Rippes många roller kan särskilt nämnas spritkännaren Kenneth Aalborg i "En himla många program", TV-producenten Viggo Florin i "Monopol" och Ernst Ivarsson i "Stinsen brinner". En av hans återkommande figurer är karaktären "Goja", den märklige figuren som gärna berättar historier som aldrig har någon poäng, och "Jolo" med banlonpolon som bland annat setts i revyn "Cyklar", "Kabaré Kumlin" och "Falkes Fondue", 70-tals brodern Rett Falke i Familjen Falke från "Jul Jul Jul" med flera.
Jan Rippe medverkade som OS-tittarombudsman i SVT:s sändningar från OS i Turin 2006.

Lakonien (grekiska Λακωνία, "Lakonia", förr även Λακεδαίμον, "Lakedaimon", latin "Laconica", "Laconia" eller "Lacedaemon") är en grekisk regiondel ("perifereiakí enótita"), till 2010 en prefektur, i regionen Peloponnesos och fordom det sydöstligaste landskapet i Peloponnesos i södra Grekland. Lakonien gränsar i norr till Arkadien, i öster till Argoliska viken, i väster till Messenien och Messeniska viken.
Landskapets östra och västra delar fylls av två väldiga bergskedjor, Parnon och Taygetos (även känt som "Pentadaktylos", "det femfingrade"), som i söder löper ut i två ansenliga halvöar som slutar i Greklands båda sydligaste uddar, Kap Malea och Kap Matapan. Mellan dessa båda uddar ligger den rymliga Lakoniska viken. Landets mellersta del är en vidsträckt slätt, som i sydöstlig riktning genomströmmas av huvudfloden Eurotas, som rinner upp i de arkadiska gränsbergen och faller ut i Lakoniska viken. Floden utgör bottnen av en bergomsluten kitteldal. De båda bergskedjornas utlöpare tränger sig nämligen både i norr och i söder så tätt tillsammans, att endast smala pass utmed floden lämnar tillträde. Nedanför de södra passen vidgar sig floddalen ånyo till den sumpiga strandslätten vid Helos.
Den väl vattnade, mot söder sluttande Eurotasdalen frambringar i riklig mängd såväl säd som druvor och andra ädla sydfrukter. Bergstrakterna erbjuder dels saftiga betesmarker, dels vidsträckta skogar med ymnig tillgång på villebråd. Av värdefulla mineral finns det dels vackra marmorarter, dels järn, för vars bearbetning Lakoniens forntida invånare åtnjöt stort anseende. I Lakoniska viken fiskade man dyrbara purpursnäckor.
Till följd av de våldsamma jordbävningar som till en del ännu under historisk tid hemsökt landet, har bergmassorna en starkt splittrad formbildning, med djupa, gapande avgrunder.
Som landets äldsta invånare nämnas kynurier och leleger, till vilka sedan sällade sig achaier, den härskande stammen under den homeriska tiden, och slutligen dorer, som gjorde de äldre invånarna dels till trälar (heloter), dels till skattskyldiga undersåtar (perioiker). Det på Eurotas högra strand belägna doriska Sparta, ibland även kallat Lakedaimon, blev huvudstaden för hela landet, vars övriga städer förlorade all politisk självständighet. Bland dessa kan nämnas det starkt befästa Sellasia i landets norra del, där vägarna från Arkadien och Argolis löper samman, det likaledes strategiskt viktiga Therapne nordost om Sparta, på ett utsprång av Parnon, det urgamla, genom sitt Apollontempel berömda Amyklai omkring 5 km söder om Sparta, samt Gytheion, Lakoniens hamnstad, belägen vid Lakoniska viken.
Efter Greklands underkuvande av romarna frigjordes Lakoniens övriga städer från beroendet av Sparta och sammanslöt sig för en tid under romersk överhöghet till ett förbund under namn av "eleuthero-lakones" ("fria lakoner"). Under följande tidevarv delade Lakonien det övriga Peloponnesos öden under bysantinskt, frankiskt och slutligen osmanskt välde.
Spartanerna var bland annat ryktbara för att de lade stor vikt vid att i sina samtal uttrycka sig kort och innehållsrikt. Härifrån har substantivet lakonism (grekiska "lakonismos") och adjektivet lakonisk uppstått som beteckning för ett kort, kärnfullt uttryck av stor betydelse.
I det forna Aten menade man med lakonism det tidtals som modesak bedrivna efterhärmandet av spartansk klädedräkt och spartanska levnadsvanor samt det med detta ofta förenade strävandet att i det aristokratiska partiets intresse främja den spartanska politikens inflytande på Atens statsliv. Endast i sistnämnda betydelse förekommer ordet hos grekernas klassiska författare.

Ystad-Skivarps Järnväg (förkortat "YSJ", gammal stavning "Ystad-Skifarps järnväg") var en normalspårig 11,5 kilometer lång järnväg mellan Skivarp vid Trelleborg-Rydsgårds Järnväg och Charlottenlund vid Malmö-Ystads Järnväg som fortsatte mot Ystad.
Sedan Trelleborg-Rydsgårds Järnväg var färdig sökte bolaget en koncession för en bibana från Skivarp till Charlottenlund som beviljades den 21 september 1895 men bygget påbörjades aldrig utan koncessionen gick ut i början av 1898. Därefter sökte bolaget på nytt koncession för samma sträcka och den godkändes 1898. Ystad-Skivarps Järnvägsaktiebolag bildades i april 1899 och bolaget tog över koncessionen. Arbetet med banan påbörjades samma år. Banan besiktigades och fick tillstånd att öppna för trafik den 31 juli 1901.
Banan var främst avsedd för transport av sockerbetor till Skivarps sockerbruk. Ekonomin var dålig: som exempel uppgick driftkostnaden 1910 till över 200 % av trafikinkomsterna.
De enda fordonen som bolaget ägde var 27 godsvagnar. Lok, personvagnar och personal tillhandahölls av Ystad-Eslövs Järnväg enligt avtal från trafikstarten till 1904. Ett nytt avtal slöts med Malmö-Ystads Järnväg som hanterade trafiken från 1904 till nedläggningen.
Banan gick dock med så stora förluster att den fick stänga redan den 15 februari 1919, varefter banan revs upp omgående. Ystad-Skivarps Järnväg är således en av de svenska järnvägar som haft kortast livslängd.
Samtliga stationer och banvaktsstugor finns kvar och det finns sparsamma rester av banvallen på några ställen.

Hög standard är ett musikalbum av Peps Blodsband, släppt 1975 på skivbolaget Sonet Records.
Albumet innehåller reggae med svenska texter, mestadels komponerad av Peps Persson själv. Bandet var därmed en av de första som introducerade reggae i Sverige. Albumomslaget var en pastisch på "ABBA", Abbas album från samma år; där Abba sitter i en lyxlimousin och läppjar på champagne, häller Peps Blodsband upp kaffet från termosen i sin veteranbil.
Titelspåret "Hög standard" är en av de mest kända låtarna från albumet. Låten är kritisk mot materialism och konsumtionssamhället. Den har sjungits in som cover av Magnus Uggla.
Spåret "Styr den opp" är en svensk översättning av Bob Marleys "Stir It Up". 
Albumet är en av titlarna i boken "Tusen svenska klassiker" (2009). Skivan rankades av Sonic Magazine i juni 2013 som det 14:e bästa svenska albumet någonsin.
Låtar utan uppgiven upphovsman skrivna av Peps Persson.

EUR kan syfta på: 

"Knut" Axel Lennart Agnred, född 29 februari 1956 i Johannebergs församling i Göteborg och uppväxt på Käringön, är en svensk revyartist, sångare och komiker. Han är känd som medlem i Galenskaparna och After Shave.
Knut Agnred är son till friidrottaren Lennart Andersson, som antog namnet Agnred. Han är utbildad elektroingenjör efter studier vid Chalmers tekniska högskola i Göteborg. Han har också arbetat inom äldrevården på Kålltorps sjukhem i Göteborg. Han har varit medlem i sånggruppen After Shave sedan starten 1979. Agnred är en flitig textförfattare och kompositör och har bidragit med flera låtar till Galenskaparna och After Shaves produktioner, däribland "Varför finns det inga tyska komiker?", "Min inspiration" (balladen till hustrun Ing-mari), "Uggla och Di Leva", "Den magiska tårtan", sånär som på alla originalmelodier i TV-serien "En himla många program" och texter till densamma plus andras låtar, samt "Stilla kommer natten" som sjungits in av Lasse Kronér.
Han har ofta fått gestalta högljudda och heltokiga figurer bland annat "Knut på linjen" i "En himla många program", konfirmanden i TV-serien Macken och den bredaxlade italienaren och Sören i "Stinsen Brinner". Till hans mer stillsamma karaktärer hör målaren Egil i långfilmen "Monopol" och Åke i utvandrardramat "Åke från Åstol", i vilket han skrev samtliga låtar. Knut Agnred spelade på 80-talet in ett antal sketcher som "Knut på linjen" som fortfarande används som säkerhetsvideo på Stena Lines fartyg i Skandinavien.
Agnred har samarbetat med Ken Wennerholm och Göran Rudbo i Triple & Touch och gav 2004 ut en soloskiva kallad "Text & musik". I mars 2009 släppte death metal-bandet Despite sitt debutalbum "In Your Despite" där Knut Agnred bidrar till sången på det inledande spåret "Mindplague".
Den 2/6-17 så var Knut även konferencier tillsammans med Lena Larsson under Galakvällen 2 på Lorensbergsteatern.

Barn av vår tid är ett studioalbum av Nationalteatern, utgivet på LP (031-16) 1978 på skivbolaget Nacksving. 1986 utkom det i en ommastrad LP på Public Road Records (TR 031-16) och 1991 på CD på skivbolaget MNW (MNWCDR 11).
Gruppen hade till en början inte tillräckligt med skrivet material för att fylla en hel skiva och tog därför med två låtar ("Kolla kolla" och "Spisa") från ungdomspjäsen "Speedy Gonzales II", som man spelat 1974. Dessa var skrivna av Anders Melander, medan resterande fem spår var skrivna av Ulf Dageby. Titelspåret är en av gruppens mest kända kompositioner. Även låten "Men bara om min älskade väntar", en tolkning av Bob Dylans "Tomorrow Is a Long Time" har blivit känd och spelats in av flera andra artister.
Skivan spelades in i december 1977 i Nacksvings mobila studio. Ljudtekniker var Johannes Leyman och bland de medverkande musikerna fanns Dageby, Totta Näslund, Hans Wiktorsson och Anki Rahlskog.
Albumet är en av titlarna i boken "Tusen svenska klassiker" (2009).

Västra Stenby är kyrkbyn i Västra Stenby socken i Motala kommun, Östergötland. Nuvarande kyrkan uppfördes 1811-1812 på samma plats som Kälvestens gamla kyrka. Invid Västra Stenby kyrka ligger skolan med tre ljust putsade byggnader. På kyrktomten står en runsten och väster om kyrkan, vid ålderdomshemmet, ligger den så kallade Birgittas källa.

"Laura" Ann Branigan, född 3 juli 1952 i Brewster i New York, död 26 augusti 2004 i Long Island i New York, var en amerikansk sångare och skådespelare.
Andra året i high school hade Laura Branigan huvudrollen i en uppsättning av musikalen "Pyjamasleken" och i mitten av 1970-talet började hon studera vid America Academy of Dramatic Arts i New York . Branigan var medlem i bandet Meadow, som gjorde ett album 1973 som hette "The Friend Ship". Skivan har aldrig blivit släppt. Mellan april och augusti 1976 turnerade hon som bakgrundssångerska till Leonard Cohen i Europa. År 1977 hade Branigan bestämt sig för att hon ville bli soloartist i stället och två veckor senare hade hon fått ett skivkontrakt med Atlantic Records. Branigans födelseår uppgavs länge som varande 1957, men en beundrare visade 2015 att dessa uppgifter inte var riktiga.
Hennes första hit var sången "Gloria". Den fanns med på hennes första album, "Branigan", som släpptes 1982. Det tog flera veckor för Gloria att bli en hit, men när den väl blev det stannade den på hitlistorna under flera månader. 1983 släpptes albumet "Branigan 2", och hon fick ytterligare två top 10-placeringar med "Solitaire" och "How Am I Supposed to Live Without You". Samma år hade hon även en låt med på soundtracket till filmen "Flashdance", "Imagination". 1984 släpptes albumet "Self Control" som innehöll hennes största hit någonsin, nämligen titellåten "Self Control". Även "The Lucky One" och "Ti Amo" blev stora hits. 1985 kom albumet "Hold Me", där "Spanish Eddie", "I Found Someone" och "Hold Me" utmärkte sig genom att ta sig in på hitlistorna. "Touch" kom 1987 och innehöll låten "Shattered Glass", en mindre hit, och "The Power of Love", som åter tog henne till topplistorna.
Albumet "Laura Branigan" 1990 lyckades bara prestera en mindre hit; "Moonlight on Water", och "Over My Heart" som kom 1993 innehöll ingenting som slog. 1994 kunde man höra Branigan i en duett med Baywatch-stjärnan David Hasselhoff, "I Believe", som fanns med på soundtracket till just Baywatch. I juni 1995 gav hon ut ett greatest hits-album med titeln "The Best Of...
Hennes plötsliga död den 26 augusti 2004 orsakades av en hjärnaneurysm, vilket också hade orsakat hennes fars och farfars död. Laura Branigan kremerades och hennes aska spreds över Long Island Sound.
På årsdagen av hennes död hölls 2005 en minneshögtid för hennes vänner och fans. Minneshögtiden hölls nära hemmet där hon tog hand om sin mamma då hon avled. Det blev därefter en årlig högtid för att hylla hennes liv och gärning.

Mustang kan syfta på:

Stare ("Sturnus vulgaris") är i Europa den vanligaste och mest utbredda företrädaren för familjen starar (Sturnidae). För en ovan betraktare kan den förväxlas med koltrasten, eftersom den är en annan vanlig gulnäbbad mörk fågel som ses öppet på gräsmattor och inne i samhällen och städer. Staren är dock mindre, har spetsiga vingar och har i sommardräkt en metalliskt blänkande fjäderdräkt.
Staren är främst välkänd genom sin sång och är en mycket duktig härmare. Staren har en stor geografisk utbredning och genom introduktion på andra kontinenter är staren idag en av de vanligaste fåglarna i världen. Dock har bestånden i Europa, efter en markant ökning på 1800-talet, sedan 1960-talet minskat mycket kraftigt. I vissa områden har den tidigare vanliga synen av mycket stora synkroniserade flockar av starar blivit allt mer sällsynt.
Staren har en kroppslängd på 19 till 23 cm och är därmed något mindre än en koltrast. Den mäter 37–42 cm mellan vingspetsarna. Den har en kort stjärt och i flykten verkar vingarna trekantiga och spetsiga. Hanar som tillhör nominatformen väger i genomsnitt 81 g, honorna med sin genomsnittliga vikt på 76 g är något lättare.
I vinterdräkt är kroppen svartaktig med metalliskt grön eller purpurfärgad glans och fjädrarna har vita till beigefärgade spetsar. Hela kroppen framstår därigenom som ljust fläckig. Vingarna och stjärtfjädrarna är svartbruna med ljusbrun bräm, armpennorna är dessutom beströdda med metalliskt glänsande fläckar. Praktdräkten framträder tidigt på året genom nötning av de ljusa spetsfläckarna på kroppsfjädrarna. Kroppen är då i sin helhet svartaktig och metalliskt glänsande. Näbben är gul i praktdräkt och svartaktig i vinterdräkt. Benen är rödbruna. Ögonens regnbågshinna är mörkbrun hos hanen och ljus hos honan.
Könen skiljer sig endast obetydligt åt. Honor är något mindre intensivt metallglänsande än hanar och punktteckningen på kroppen behålls oftast tydligare hos honor i praktdräkt. Undernäbbens bas är hos hanen i praktdräkt blågrå, hos honan gulvit eller svagt rosa. 
Juvenila starar saknar metallglans, kroppen är gråbrun men strupen något ljusare. Den har ett diffust ljust ögonbrynsstreck och örontäckarna är något mörkare. Vingarna är mörkbruna med ljus bräm och är utan metallglans. Näbben är matt brunsvart och benen gråaktigt rosa.
När de juvenila fåglarna genomför sin första ruggning i slutet av juli till september till första vinterdräkt ruggas först kroppsfjädrarna till svarta fjädrar med vita prickar. Sist ruggas fjädrarna på huvudet och vingar, vilket gör att man under denna period lätt kan urskilja dessa ungfåglar med kvardröjande mattbrunt huvud. På marken går staren snarare än hoppar. Flykten är direkt och snabb, flyktprofilen triangelliknande med kort stjärt.
Sången framförs hela året oftast från en exponerad utkiksplats, under häckningstiden oftast i häckningshålans omedelbara närhet. Intensivt sjungande starar burrar upp fjäderdräkten och flaxar med de utspärrade vingarna. Staren är beryktad för sitt "hånskratt". Den ihållande, pladdrande sången består av ett flertal stigande eller fallande piptoner, smack-, visslings- och skallerljud, samt imitationer av olika former av ljud som fågel- och andra djurläten eller ljud från människan och staden. Ofta efterhärmas exempelvis vaktelns, ormvråkens eller tofsvipans läten. Andra exempel på härmningar är hundskall, buller från gräsklippare eller ringsignaler från mobiltelefoner. Varningslätet skiljer sig beroende på hotet. För flygande fiender (kråkor, rovfåglar och så vidare) varnas med ett snabbt upprepat, skarpt, mycket kort "spett, spett", för fiender på marken med ett upprepat, långt utdraget "brrrrrrrt" eller "tschrrr".
Man har påvisat att behovet bland starar att sjunga, precis som hos alla tättingar, är en instinkt. Däremot är inte sången i sig en instinkt utan något som de lär sig av sina föräldrar. De flesta arter bland tättingarna lär sig sjunga under de 60 första dagarna och för starar krävs det att denna inlärning sker i ett socialt sammanhang med andra artfränder. Det vill säga att man inte kan lära upp en ungfågel med hjälp av inspelade fraser. Om en ungfågel inte lärs upp att sjunga kommer den aldrig att behärska sång och kommer förmodligen aldrig att attrahera en partner och få ungar.
Staren har ursprungligen en palearktisk utbredning till största delen söder om polcirkeln och den finns allmänt i Europa och i mellersta Asien österut till Kina. Staren bebor nästan alla typer av terräng. Den bebor de boreala och tempererade zonerna, samt den nordligaste delen av medelhavszonen, i Europa och Asien från Island och Norge i väster, till centrala Sibirien och nästan ända till Bajkalsjön i öst. I Europa ligger den norra utbredningsgränsen vid Nordkap och på Kolahalvön, längre österut vid norra Ural, och avviker i västra Sibirien tillbaka till ungefär 60° nord. Utbredningens sydgräns löper i Europa genom norra Spanien, södra Frankrike, Italien, Jugoslavien och norra Grekland; i Asien genom Turkiet, norra Irak och Iran, Afghanistan, Pakistan och nordvästra Indien bort till nordvästra Mongoliet.
I Europa har staren en heltäckande utbredning. Den saknas endast i det inre av stora slutna skogsområden, i fullständigt utrymda jordbrukslandskap samt i höjdlägen från ungefär 1500 meter och uppåt. Staren förekommer även i städer, i de större städerna kan den ses i de mest centrala delarna. Den högsta tätheten uppnås i områden med hålrika trädgrupper och angränsande ängsmark för födosök.
Staren utgör typarten för släktet "Sturnus" och beskrevs taxonomiskt första gången 1758 av Linné i den tionde upplagan av Systema naturae. Vilka arter som placerats i släktet "Sturnus" har varit omdiskuterat och fylogenetiska undersökningar har visat att exempelvis rosenstare och amurstare inte alls är så nära släkt med de europeiska stararna, som man tidigare ansett, utan närmre besläktad med majnastaren vilket har resulterat i en rekommendation att rosenstaren får återta sin tidigare placerng i släktet "Pastor", under namnet "Pastor roseus", och majnastaren placeras i släktet "Agropsar" och får det vetenskapliga namnet "Agropsar sturninus".
Den europeiska staren bildar tillsammans med svartstare ("Sturnus unicolor") en superart, och det finns förslag på att dessa taxon borde vara de enda som ska behållas i släket "Sturnus".
Staren delas upp i ett tiotal underarter. Underarten "Sturnus vulgaris faroensis" är endemisk för Färöarna och "Sturnus vulgaris granti" för Azorerna. Tidigare har arten svartstare ibland kategoriserats som en underart till staren. 
Indelningen av staren i underarter är omstridd och avgränsningen av underarter utgår i huvudsak från geografisk utbredning, mindre storleksskillnader och olika färgning av metallglansen på enstaka delar av fjäderdräkten. I fält kan man därför knappast skilja underarterna åt. Den följande framställningen med 11 underarter är baserad på Haffer (i Glutz von Blotzheim et al. 1993). Övergångarna mellan de enskilda underarterna är oftast klinala, det vill säga flytande. Särskilt för det asiatiska området måste den beskrivna utbredningen därför förstås som en grov uppskattning.
I södra Europa och i Nordafrika ersätts staren av den mycket liknande svartstaren.
Staren är en av de mest introducerade arterna i hela världen och på detta sätt har människan fört fågeln med sig till bland annat Sydafrika, Nordamerika, Australien och Nya Zeeland. Den bebor idag nästan hela Nordamerika från arktiska Kanada till subtropiska Mexiko. Staren är en anpassningsbar allätare och sprider sig snabbt. Sedan den introducerades i delstaten Victoria i Australien 1861 har den på många håll blivit ett hot både mot odlingar men även inhemska arter som konkurreras ut. I delar av Australien låter man därför jägare skjuta av populationen med starar. Många av de populationer som har introducerats har sedan själva spridit och etablerat sig i andra områden som Västindien, Centralamerika, norra delarna av Sydamerika och Nya Guinea.
I Europa är staren, beroende på geografiskt läge, stannfågel till mellandistansflyttare. Flyttningsbenägenheten tilltar från väster till öster och norr. Populationen i den norra delen av utbredningsområdet är flyttfåglar och om hösten flyttar de till starens sydligare häckningsområden eller ännu längre söderut. Populationerna i den södra delen av häckningsområdet är delvis stannfåglar, medan andra flyttar söderut. Om vintern återfinner man staren i västra Europa så långt norrut som Storbritannien, Irland och Danmark, (men även på Island där populationen är stannfågel) i Spanien och norra Afrika, runt Medelhavet, Mellanöstern, österut till Indien och vidare till Nepal och Japan. I Belgien stannar 50-70 % av häckfåglarna inom landet och i Nederländerna omkring 20 %. Cirka 80 % av starpopulationerna i England, Belgien och norra Frankrike övervintrar på ett avstånd upp till cirka 500 km från sin födelseort. De centraleuropeiska populationerna är delflyttare, antalet stannfåglar uppgår till 2,5 % i Schweiz och delar av Sydtyskland och till 8 % i Östtyskland, Tjeckien och Slovakien. I norra Skandinavien, Finland, östra Polen, Ryssland och norra Ukraina flyttar nästan hela populationerna på hösten men mindre grupper kan stanna kvar ute vid kusterna i de sydligare områdena. De genomsnittliga avstånden mellan häckningsområde och vinterkvarter ligger för de central- och östeuropeiska populationerna på 1000 till 2000 km. Majoriteten av Europas starar övervintrar i medelhavsområdet och i nordvästra Afrika samt i atlantiska Västeuropa. 
Stararna i södra Skandinavien gör en så kallad mellanflyttning redan i juli, kort efter midsommar, till områden i Tyskland och Danmark. Detta innebär att de genomför en första delsträcka på flyttningen mot vinterkvarteren, som avbryts av ruggning. På samma sätt återbesätts södra Skandinavien från mitten av juni till början av augusti av främst ungfåglar på ett liknande mellansträck från nordliga och östliga häckningsområden som ska rugga till första vinterdräkt.
I början av september börjar den egentliga flyttningen, som når sin kulmen i mitten av oktober och är i stort sett avslutad i slutet av november. Återflyttningen börjar i februari och är i Centraleuropa oftast avslutad i slutet av mars och i norra Europa först i början av maj.
Boet är oftast en hålighet och staren kan tränga ut andra hålhäckande arter där den etablerar sig. 
Hanen och honan bygger gemensamt boet. Boet byggs ganska oorganiserat av torra blad, strån, rötter, halm, hår, ull och fjädrar i de mest olika sorters hålor. Övervägande används trädhålor, men även klippskrevor och i bebodda områden fågelholkar och hålrum på byggnader av alla sorter som häckningsplats. 
Starar bildar par för häckningssäsongen. Hanar kan under häckningsperioden vara monogama, bilda par med flera honor (simultan polygyni), eller efter avslutad häckning med första honan häcka med en annan hona (successiv polygyni). Vid en studie i Belgien var 20–60 procent av alla hanar polygyna, i Frankfurt am Main minst 50 procent. I extremfall påvisades i Frankfurt am Main för en hane under en häckningsperiod 5 häckningar med 4 olika honor; i Antwerpen häckade 1 hane samtidigt med 2 honor och successivt med ytterligare 3. Äkta andrahäckningar är däremot sällsynta; deras antal ligger förmodligen under 10 procent. För förstahäckningarna i centraleuropa sker äggläggningen koncentrerat, oftast mellan den 10 och 30 april. Äggen är ljusgröna till ljusblå och utan teckning. De väger i genomsnitt 6,6 g och mäter i genomsnitt 31 × 21 mm. Kullen består vanligtvis av 4 till 8 ägg som ruvas av båda föräldrarna i 11–14 dagar. Ungarna blir flygfärdiga efter 17–25 dagar. I Centraleuropa flyger majoriteten av ungfåglarna ut mellan 20 maj och 10 juni. De sista ungfåglarna från senhäckningar och från polygyna hanars successiva häckningar är flygga, det vill säga redo att ta hand om sig själva, i mitten till slutet av juli.
Starar rör sig hela året i grupper och delvis stora flockar. Endast vid häckningsplatsen är staren territorial. Oftast försvarar den en liten radie upp till cirka 10 meter runt boet. Födoplatser försvaras inte och utnyttjas gemensamt. Icke-häckare lever i skaror även under häckningstiden. Ungfåglarna, som blir självständiga från mitten av juni, bildar genast flockar, som koncentreras till områden som är rika på föda. Dessa flockar blir allt större inför mellanflyttningen av ungfåglar från de nordöstliga populationerna, med en kulmen i juli. 
På natten används gemensamma sovplatser. Dessa sovplatser ligger framförallt i större vassområden, men även i träddungar och täta buskage, ofta även i stadscentrum. Vid Berliner Dom finns exempelvis en sovplats med upp till 40 000 starar från juni till slutet av oktober. I vinterkvarteret kan dessa sovgemenskaper omfatta mer än 1 miljon individer. Stararna samlar sig på samlingsplatser, oftast på väl synliga platser som höga träd eller elledningar. Därifrån flyger de sedan i skaror eller större flockar samlat till den egentliga sovplatsen. Mindre grupper flyger oftast lågt till sovplatsen. Stora flockar med flera tusen individer bildar ofta ett moln över sovplatsen, ur vilket stararna sedan frigör sig och landar. På avstånd liknar företeelsen en tornado.
Att häckningsförloppet är starkt synkroniserat, att självständiga ungfåglar omedelbart bildar flockar och att stararna hela året lever i grupper, som även använder gemensamma sovplatser, tjänar i väsentliga delar till att undvika fiender. 
Visserligen innebär de stora flockarna en kamp om födan, men för den enskilda staren i den stora flocken är predationsrisken liten. 
De stora flockarna utför spektakulära, fullständigt synkroniserade rörelser när en flygande fiende närmar sig. I Centraleuropa utgörs hotet från luften framförallt av pilgrimsfalk, lärkfalk, duvhök och sparvhök. Flockarna drar sig ryckvis samman, liknande ett fiskstim, till ungefär klotform, pulserar eller bildar vågor. Dessa manövrer ska antagligen i huvudsak tjäna till att göra det omöjligt för den anfallande rovfågeln att välja ut en enskild fågel.
Generellt är staren allätare, men födan skiljer sig mycket efter årstid. På våren och början av sommaren förtärs framförallt marklevande ryggradslösa djur, särskilt insekter, men även daggmaskar och små snäckor. Under övriga delar av året äter staren övervägande frukt och bär av alla sorter, i centraleuropa framförallt körsbär och äpple, i Syd- och Västeuropa framförallt vindruvor och oliver. Dessutom äter staren även matavfall från människor i bebyggda områden och på soptippar.
Födosöket sker övervägande på marken genom att staren plockar alla slags ryggradslösa djur och pickar i mjuk jord. I motsats till koltrasten rör sig staren gående och inte hoppande på marken. Ofta sker födosöket i nära kontakt med betande däggdjur, som även gärna används för att sitta på. Dessutom letar staren också föda i högre växtlighet, där den plockar skalbaggar och andra ryggradslösa djur eller pickar på frukter. Flygande insekter jagas också från utkiksplatser, eller när de uppträder i stora antal även under pågående flygning.
I Europa ökade beståndet av starar kraftigt från mitten av 1800-talet. I samband med denna ökning utvidgades artens utbredningsområde åt väster och nordöst. Denna beståndsökning fortgick ungefär fram till mitten av 1900-talet. Väsentliga orsaker till denna utveckling anses ha varit ett mildare klimat, den stora ökningen av ängsmark genom uppodling och avvattning av stora mossar, utvidgningen av frukt-, vin- och olivodlingar samt den förbättrade tillgången till föda på marken genom gödsling. Dessa faktorer ledde till en förbättring av födosituationen såväl i häckningsområden som i övervintringsområden. 
Ungefär sedan mitten av 1960-talet har kraftiga tillbakagångar i beståndet noterats. Dessa förklaras delvis med minskning av ängsmark och intensiv pesticidanvändning, men har antagligen även klimatiska orsaker. 
För beståndets storlek finns bara grova uppskattningar. Det brittiska beståndet uppskattades i slutet av 1980-talet till minst 1,1 miljoner häckande par, för Nederländerna angavs för perioden 1979-85 750 000–1,3 miljoner häckande par, för Tyskland år 1999 1,7–4,3 miljoner häckande par och för Polen 1977 cirka 4 miljoner häckande par. För Europa (förutom Ryssland) uppskattades beståndet i början av 1990-talet till 20-23 miljoner häckande par. 
Stammen i norra Europa har sjunkit kraftigt från 1980 och under 1990-talet, och staren är där nu en betydligt ovanligare fågel än den var tidigare. Arten är sedan 2015 rödlistad som sårbar (VU) i Sverige.
I Nordamerika skedde introduktionen av stare 1890/91 genom frisläppning av cirka 100 starar i Central Park i New York. Beståndet ökade exponentiellt, och 1940 uppskattades beståndet i hela Nordamerika redan uppgå till 50 miljoner individer, och i början av 1980-talet till 200 miljoner. Världsbeståndet uppgick i början av 1980-talet till ungefär 600 miljoner individer. Staren är därmed en av de vanligaste fågelarterna i världen.
Starflockarna, som ibland omfattar över 1 miljon individer, har orsakat betydande skador i vinodlingar, körsbärsodlingar och olivlundar. Delvis uppfattas även de stora sovplatserna som ett problem på grund av oväsendet och de stora mängderna spillning. Särskilt under perioden 1950–1980 genomfördes därför stora bekämpningsåtgärder i Västeuropa och Nordafrika, där miljoner starar dödades delvis med kontakt- eller nervgift, eller till och med dynamit. Dessa aktioner gav inga eller små bestående effekter på beståndet. Lika liten framgång hade olika försök att jaga bort stararna med buller, skrämskott, blinkande lampor och dylikt. Idag spänner man i stor utsträckning ut nät över vin- och körsbärsodlingar, och ibland anläggs attraktiva ängsområden i närheten av sådana odlingar som alternativ plats för födosök. 
Fram till på 1800-talet hölls staren i Centraleuropa som husdjur av fattiga familjer. Liksom många andra tättingar har den också använts till mat.
Starens förmåga att imitera röster ledde till att förlaget Kiepenheuer & Witsch tog kontakt med konceptkonstnären i Berlin Wolfgang Müller för att reda ut de upphovsrättsliga konsekvenserna av att denne gav ut en CD med starsång, som enligt Müllers mening reciterade "Ursonate" av Kurt Schwitters.
I Bohuslän kallades den förr dialektalt för "stär".

Mustang kallas flera olika typer av spårvagnar, som först levererades under slutet av andra världskriget till Göteborgs Spårvägar. Namnet mustang började användas omkring 1945 i samband med att sådana vagnar beställdes till Stockholms Spårvägar. Vid samma tid köpte flygvapnet in amerikanska jaktplan av typen P-51 Mustang.
Spårvagnar av mustangtyp har funnits i Stockholm, Göteborg, Malmö, Gävle och Oslo. ASEA konstruerade också en särskild s.k. småstadsmustang, som levererades till Helsingborg och Norrköping. Den var tvåaxlig, ratt- eller pedalmanövrerad samt enkelbemannad. ASEA byggde även en serie mustangliknande vagnar åt Göteborgs spårvägar, typ M22.
Den egentliga mustangen kännetecknas av att konduktören hade ett eget bås längst bak i både motorvagnen och släpvagnen. Vid högertrafikomläggningen 1967 vände man på släpvagnarna, så att de fick ingången och konduktören fram. Motorvagnarna måste däremot byggas om som bussar, genom att man flyttade dörrarna till höger sida och behöll konduktörens plats bak.
Småstadsmustangen hade ett karakteristiskt framtungt utseende då den var konstruerad för enkelbemanning. Helsingborgs vagnar hade endast dörrar fram och man betalade där först vid avstigningen, medan Norrköpings vagnar hade utgångsdörrar på mitten eller längst bak, beroende på modell.
Till mustangerna fanns det också släpvagnar - mustangsläp.
På 1940-talet var spårvägen i Stockholm hårt nedsliten. Man hade ursprungligen tänkt lägga ned den och ersätta med trådbussar, men krigsutbrottet omöjliggjorde detta. Det stod klart att spårvagnar skulle rulla i Stockholm många år till, men det behövdes en ny spårvagnstyp med bättre kapacitet än de gamla vagnarna. 1943 började man att skissa på en ny typ anpassad för Stockholms behov och den var klar 1944. Samma år begärde Stockholms Spårvägar (SS) in anbud på 80 nya motorvagnar. General Motors Nordiska AB (GM) i Stockholm och ASEA i Västerås fick i april 1944 en order på totalt 80 vagnar, 70 till Stockholm och 10 till Malmö. Tjugo motorvagnar av liknande utförande beställdes också samma år hos Hägglund & Söner i Örnsköldsvik. Hägglundsvagnarna utfördes i aluminium för att vara lätta och snabba. Totalt beställdes 31 motorvagnar av Hägglundstyp under åren.
Anledningen till att General Motors byggde spårvagnar, var att deras monteringsfabrik för bilar i Södra Hammarbyhamnen var sysslolös, då den inte fick några bildelsleveranser under andra världskriget. GM hade tidigare byggt om bussar åt SS och ansågs därför lämpade att även bygga de nya spårvagnarna. När kriget upphörde återupptog GM sin ursprungliga verksamhet och det förklarar varför Hägglund & Söner fick tillverka de återstående mustangerna.
GM:s mustanger fick typbeteckningen A25G, och de tjugo första vagnarna från Hägglunds litt A25H. 1949 ändrades detta till A25(1) respektive A26. 1951-52 levererades ytterligare elva motorvagnar från Hägglunds av förbättrad konstruktion och de fick litt A27.A27.
GM-leveransen skulle ha skett 1945 men försenades på grund av materialbrist och den första mustangen kunde provköras och visas upp för pressen först året därpå. Den 2 juli 1946 började man utbilda förare och den 20 juli sattes de första vagnarna i ordinarie trafik.
Mellan september 1947 och början av år 1948 levererades vagnarna från Hägglunds. De godkändes för trafik först i juli 1948. Man upptäckte tidigt att vagnarna var av en väl svag konstruktion och beställningen ändrades så att de elva sista motorvagnarna byggdes med ett ramverk av stål.
Från början var det tänkt att mustangerna skulle gå som enkelvagnar i tät trafik, men man insåg snart att detta blev allt för dyrt, och släpvagnar beställdes från Hägglunds. De första av litt B25, som sattes i trafik i februari 1950, var av den lättbyggda typen med aluminiumramverk, ursprungligen tänkta som motorvagnar litt A25H (se ovan). Motorvagnarna litt A25 utrustades i efterhand med kopplingsdosor för att kunna dra släpvagnarna, men inte A26 eftersom de inte bedömdes klara detta. A27 var redan vid leveransen utrustade för släpvagnsdrift, men användes sällan för detta, då de på grund av sin ringa vikt lätt slirade.
1963 började mustangerna rangeras ut för att helt försvinna vid högertrafikomläggningen den 3 september 1967. De blev därmed de sista vagnarna som gick i trafik i Stockholms innerstad. Endast två av Stockholms mustang-motorvagnar klarade sig undan skrotning: vagn 410 (typ A25), som står på Spårvägsmuseet i Stockholm, och vagn 500 (typ A27), som finns på museispårvägen Malmköping. En släpvagn överlevde fram till 1984 i trafiken i Oslo.
På Djurgårdslinjen kan man åka med Malmömustangerna 71 (A25G) och 196 (B25E)(2), båda målade i Stockholms Spårvägars himmelsblå färg, samt Göteborgsmustangerna 331, 333 (båda A31), 615 (B31)och 618 (B31C). A31 och B31 inköptes 1989 av SL för att användas på Djurgårdslinjen som surrogat för Stockholmsmustanger.
Norrköpings spårvägar fick sina sju första mustanger 1948 (beteckning M48) och ytterligare 18 vagnar 1951 (beteckning M51). Norrköping hade då inte fått några nya spårvagnar sedan de allra första från 1906.
M48-vagnarna var tvåaxliga enkelriktningsvagnar, 10,5 meter långa och 2,2 meter breda. De hade plats för 65 passagerare, varav 24 sittande och var utrustade med två motorer på vardera 55 kW. Föraren satt längst fram och reglerade pådraget med en ratt. Längst fram fanns också två dörrar - en för påstigande och en för avstigande. Det fanns även en utgångsdörr längst bak, men denna användes inte de första åren.
M51-vagnarna hade samma storlek men tog endast 21 sittande passagerare och hade avstigningsdörr i mitten.
Båda modellerna ändrades med tiden, så att de dubbla strålkastarna ersattes med en enda centralt placerad. Över framrutan monterades ett solskydd, en s.k. gangsterkeps. Vagnarna hade konstruerats för att köras med släpvagn, men sådana kom aldrig till användning. Det gjorde att köregenskaperna försämrades och då vagnarna hade en tendens att slira och kasta i spåret blev slitaget högt på både räls och hjul.
Vagnarna användes fram till högertrafikomläggningen den 3 september 1967. Därefter togs de 23 återstående vagnarna ur trafik. Kvar i Norrköping finns en fungerande M51, som emellertid saknar inredning, och vid museispårvägen i Malmköping finns ytterligare en M51, fast i dåligt skick.
Göteborg hade mustanger tre år före Stockholm. 1943 tursattes den första av femton ASEA-mustanger, som idag har beteckningen M22. De har ibland även fått smeknamnet "Flygande Fästningen". Ursprungligen hade de bara dörrar fram och längst bak, men utrustades senare med en mittdörr av Eksjöverken. Två vagnar finns idag bevarade: en av Ringlinien (se nedan) och en av spårvägsmuseet i Malmköping.
Efter 1947 inköptes, liksom i Stockholm, endast mustanger från Hägglunds. Även i Göteborg upptäckte man att de lättbyggda vagnarna (nr 1-35) var väl lätta och övergick med åren till något tyngre vagnar (nr 36-60). Det finns idag inga släpvagnar av den lätta typen bevarade i originalskick och inte heller några tyngre motorvagnar ur den ursprungliga leveransserien. De tre Gävlevagnarna (se nedan i avsnittet om Gävle) är dock av motsvarande utförande. Hägglundsvagnarna hette ursprungligen MB04 (1-58) resp MB05 (59-63), men beteckningen ändrades senare till M23 (1-63). Aseavagnarna betecknades ursprungligen MB03, senare M22 och bland släpvagnarna S27 skiljer man internt på a- och b-serien.
Ett antal Göteborgsvagnar såldes under 1970-talet till Oslo, där släpvagnarna gick i trafik fram till slutet av 1990-talet. Ett av mustangsläpen, S27 448 i den senaste serien, har återvänt till Spårvägssällskapet Ringlinien i Göteborg. Sällskapet har även bevarat två andra mustangsläp, S27 423 som används i den ordinarie museitrafiken och S27 425 som är avställt i väntan på renovering. Mustangsläpen byggdes aldrig om inför högertrafikomläggningen utan man nöjde sig med att vända vagnarna så att de gick med bakändan först och därmed fick dörrarna på höger sida. Konduktörsplatsen hamnade främst i vagnen. Sofforna vändes, så att passagerarna också i fortsättningen satt rättvända.
Även Djurgårdslinjen i Stockholm har ett antal Göteborgsmustanger, av typ M23, bevarade.
Hos Spårvägssällskapet Ringlinien finns två Göteborgsmustanger bevarade: ASEA-mustangen M22 211, som inte blev ombyggd till högertrafik och Hägglundsmustangen M23 15. ASEA-mustangen är nyrenoverad och körklar, men med begränsat användningsområde, då den är en vänstertrafikvagn. Hägglundsmustangen är också i fullt körbart skick, men tillfälligt avställd under sommaren 2011 för planerad reparation av rostskador. Dessutom finns två av de tre "Gävlemustangerna" kvar. Vagn 61 har under flera år ofta använts i Ringliniens trafik och vagn 63 är också sedan 2011 i trafikdugligt skick. Den tredje vagnen, 62 (GSS 23, Banteknik 136) skänktes till Svenska spårvägssällskapets gävleavdelning 2007 och finns i Malmköping. Mustangsläpvagnen S27 423 används också flitigt, men även den får under 2011 en större planerad översyn.
Gävle Stads Spårvägar inköpte tre vagnar år 1953 för trafiken på förortsbanan till Bomhus. Eftersom Bomhusbanan saknade vändslingor blev dessa de enda mustanger som utfördes som tvåriktningsvagnar (dubbelriktningsvagnar), dvs. med dörrar på båda sidor, förarplatser i båda ändar och ett annorlunda elektriskt system. I övrigt byggde de på Göteborgs Spårvägars M23:or. En skiljetecken var även antalet på frontrutor: tre i Göteborg och två bredare i Gävle.
Gävlemustangerna var pedalmanövrerade och föraren accelererade med en pedal och bromsade med en annan. Se vidare pedalvagn. 
1956 lades Bomhuslinjen ned och vagnarna såldes till Göteborg, där de tilldelades nummer 61-63. De anpassades senare i tre ombyggnadsetapper till ett mer för Göteborg passande utförande. Först blev de enkelriktningsvagnar i vänstertrafikutförande, men fortfarande pedalmanövrerade. Därefter fick de rattkontroll och slutligen tillsammans med Göteborgs originalmustanger ombyggda för högertrafik, varvid de blev nästan helt lika vagnarna 35-60 i Göteborg, fast en halvmeter längre än dem. De tre gävlevagnarna är de enda trafikvagnar som Göteborgs spårvägar köpt in begagnade.
Vagn 62 (GSS 23) blev till sist ombyggd till luftledningsinspektionsvagn och fick nummer 136.
Malmö Stads Spårvägar (MSS) inköpte GM-vagnar av samma typ som Stockholm och fick betecknades litt. G. De drog tvåaxliga släpvagnar av äldre typ tills Eksjöverken 1959 levererade nybyggda släpvagnar, litt. T-10. Malmö Spårvägar inköpte även två begagnade Stockholmsmustanger, varav endast en sattes i trafik.
Vagn 70, 73, 75-77 och 79-81 skrotades 1977. Vagn 71 övertogs av Tekniska museet i Malmö och senare av Djurgårdslinjen. Vagn 72 övertogs av museispårvägen i Malmköping. Vagn 74 gick till Skjoldenäsholm i Danmark. Vagn 78 gick till Folkets park och senare till Malmköping som reservdelsvagn.
Oslo Sporveier inköpte 1950-1956 ett stort antal vagnar från Hönefoss Karosserifabrik, s.k. Höka-vagnar, med elektrisk utrustning från Hägglunds. Även boggier med motorer är identiska med de svenska mustangerna. Vagnarna är därmed tekniskt sett renodlade mustanger, men har en mera kantig kaross än de svenska. På Djurgårdslinjen finns en sådan vagn, den s.k. partyvagnen A33 700 och även Ringlinien har haft en sådan vagn, men den disponeras nu av GS Banteknik och tjänstgör som mätvagn. Den har nummer 143 och ersätter den f.d. Gävlemustang, som tidigare användes för detta ändamål.

Bukspottkörtel, pankreas eller pancreas(grekiska "pan-" och "krẹas"(kött): helt av kött) är ett körtelorgan i kroppen. Den består av en exokrin del (utsöndrar enzymer som bryter ned födoämnen) och en endokrin del (insöndrar insulin, glukagon och somatostatin).
I människor är bukspottskörteln ett 15-25 cm långt organ i buken och ligger bakom magsäcken och i nära anslutning till tolvfingertarmen. Bukspottskörteln kan delas in i tre regioner:
Bukspottkörtelgången (ductus pancreaticus) löper genom bukspottskörteln och tömmer pankerassaft i den andra delen av tolvfingertarmen (området kallas för Vaters ampull samt ampulla hepatopancretica). Gallgången ansluter sig till bukspottkörtelgången i närheten av den punkten. Vissa personer har även en andra bukspottssgång (ductus pancreaticus acceessorius) som utlöper ovanför huvudgången (och gallgången) och är en embryonal rest.
Bukspottskörteln har sin blodförsörjning framförallt via mjältartären och tarmkäxartären. Venöst avflöde sker via en primär ven som ansluter sig till portådern.
Det finns fem huvudtyper av celler i de Langerhanska öarna, vilka är:
De Langerhanska öarna är en kompakt samling av endokrina celler som är ordnade i kluster och som genomsyras av ett kapillärnät. De flesta av öarnas celler står i direkt kontakt med blodet i kapillärerna, och kan därmed utsöndra sina produkter direkt till blodet.
Den exokrina delen utsöndrar pankreassaft innehållande enzym till tolvfingertarmen (duodenum) som deltar i nedbrytning av födoämnen. Bland annat lipaser, proteaser, amylaser och nukleaser. Proteaser utsöndras till största del i zymogen form, d.v.s. som inaktiva proenzym. Detta p.g.a. att proteaserna inte ska bryta ner pankreas och spridas till bukhålan (abdomen)
samt övriga organ. Det finns en aktiv form av trypsin, ett proteas som hämmas av en trypsin-inhibitor i pankreas. 
Väl i tolvfingertarmen (duodenum) aktiverar trypsin de övriga proteaserna chymotrypsinogen, proelastas och prokarboxypeptidas till chymotrypsin, elastas och karboxypeptidas där de bryter ner proteiner.
Pankreatit innebär att bukspottskörteln blivit inflammerad. Akut pankreatit beror huvudsakligen på överdriven alkoholkonsumtion eller gallsten, men även vissa läkemedel som ACE-hämmare och viss diuretika kan vara bakomliggande. Orsak till kronisk pankreatit är huvudsakligen ett långvarigt alkoholmissbruk men även bakomliggande sjukdomar så som hemokromatos.
Den största och säkraste riskfaktorn för cancer i bukspottskörteln är tobaksrökning. Kronisk pankreatit kan likaså öka risken och således är återigen långvarig alkoholkonsumtion en riskfaktor. En koppling med snus har påtalats och i en utredning på uppdrag av EU-kommissionen drogs slutsatsen att former av rökfri tobak är cancerogena och att bukspottkörteln är "a main target organ", kopplingen har dock mött motstånd.
Då körteln är placerad omgiven av vitala organ sprider sig cancern inte sällan till närliggande lever, lungor och tarmar. 2011 var den relativa 10-årsöverlevnaden 3,3% för män och 4,4% för kvinnor.

Legionella pneumophila är en av ca 50 legionella-arter. Det är en vattenlevande bakterie som infekterar och reproducerar sig i amöbor. "L. pneumophila" kan ge upphov till en allvarlig form av lunginflammation som kallas legionärssjukan. Bakterien sprids via vattenånga, och infekterar bakterieätande celler i lungorna.
"Legionella pneumophila" är en svagt gram-negativ coccobacillus. "Gram-negativ" är en benämning på bakterier som färgas röda av en speciell färgningsmetod som kallas gramfärgning. Bakteriernas cellmembran består av ett lager peptidoglykan. Det är uppbyggt av två sorters molekyler som innehåller socker och proteiner. Utanför peptidoglykanlagret sitter ett ytterlager som innehåller proteiner och giftiga endotoxiner. Endotoxin består av sammansatta fett- och sockergrupper och tål höga temperaturer. När en bakteriecell spricker frigörs de och kan orsaka feber eller vid rikliga mängder en dödlig chock. Coccobacillus betyder att bakterien är i ett stadium mellan coccus och bacillus, den är kort, tjock och har en oval form.
Legionellabakterier finns naturligt i sötvatten i till exempel floder, sjöar och i fuktig jord. De finns även i artificiella miljöer som till exempel i vattenledningar, bubbelpooler och i luftfuktare. <br> För att skaffa skydd och näring brukar bakterien bosätta sig i värdceller (protozoa, ex. amöbor) eller också fäster den sig i biofilmer (ett skikt av mikroorganismer i symbios och de kolhydrater som organismerna bildar) i konstgjorda och naturliga vattenreservoarer. Bakterien klarar höga temperatur- och pH-skillnader och har hittats i fruset vatten och vattenkällor i närheten av vulkaner. Amöbor har en betydande roll i "L. pneumophilas" förmåga att överleva i dessa extrema miljöer, dels med det fysiska skyddet som amöban utgör, men det har även påvisats att "L. pneumophila" som fått växa i en amöba har en större motståndskraft jämfört med laboratorieodlade "L. pneumophila". Amöborna utgör även ett skydd mot klor som annars används som en effektiv bakteriedödare.
När "L. pneumophila" har fagocyteras (omslutits av en amöba eller en makrofag) bildas en vesikel (bubbla) av olika beståndsdelar i cellen till exempel mitokondrier, vesiklar eller ribosomer från endoplasmatiska retikulum runt bakterien. Vesikeln skyddar bakterien från lysosomer som vill bryta ner det främmande ämnet. Inuti vesikeln börjar bakterien växa och dela sig om den har tillgång till järn och L-cystein. När näringen i värdcellen har tagit slut antar bakterierna sin virulenta (giftiga) form. De får flageller (svansar) och blir rörliga och giftiga. Värdcellen går i apoptos eller nekros (självdör eller sprängs) och bakterierna släpps ut för att hitta nya värdceller eller biofilmer där de kan få skydd och näring. 
"Legionella pneumophila" ansamlas i stillastående vatten. När vattentemperaturen ligger på mellan 20-45° växer och förökar sig bakterien, men då temperaturen understiger 20° avstannar tillväxten. "L. pneuomphilas" ringa storlek gör att den lätt kan följa med i vattendimma som kallas för aerosol. Bakterien sprids till människor genom inandning av kontaminerade aerosoler som finns i luften. Vattendropparna innehåller antingen fria legionellabakterier eller sådana som infekterat amöbor. Aerosoler kan bildas i olika vattensystem exempel i vissa kyltorn, i luftkonditioneringsaggregat och i duschar. Bakterien kan inte sprida sig från människa till människa.
Släktet Legionella upptäcktes efter ett konvent arrangerat av American Legion i Philadelphia år 1976, då många deltagande legionärer blivit svårt sjuka. Krigsveteranerna drabbades av svår lunginflammation och 29 personer dog. Dödligheten var hög eftersom man inte visste orsaken och därför inte hade någon effektiv behandling. Anledningen till att så pass många smittades var hotellets luftkonditionering. Sjukdomen kom efter detta att kallas legionärssjukan på grund av den historiska anknytningen. Cirka sex månader efter utbrottet meddelade två utredare, Joseph McDade och Charles Shepard, från USA:s Centers for Disease Control and Prevention, att de hade hittat orsaken till insjuknandet av legionärerna; en gram-negativ bakterie. Bakterien fick sedan namnet "Legionella pneumophila". Det första legionellautbrottet i Sverige var i Västerås år 1979. Sextioåtta personer blev sjuka efter att de hade besökt ett köpcentrum där ett kyltorn på byggnadens tak orsakade utbrottet.
Legionellabakterier kan ge två olika sjukdomar, en influensalik form som kallas pontiacfeber och en lunginflammationsform, legionärssjukan. Legionellosis är ett samlingsnamn för de båda sjukdomarna. Det har påvisats att många människor bär antikroppar mot "L. pneumophila" utan att veta om att de har drabbats, vilket kan tyda på att många fall av legionellosis aldrig uppdagas. Ålder, rökning och nedsatt immunförsvar är faktorer som ökar risken för att drabbas av allvarlig sjukdom. Män drabbas i högre grad än kvinnor.
Pontiacfebern är en mild form av influensa som inte utvecklar lunginflammation. Den är i regel ofarlig och läker av sig själv efter 2-5 dagar. Vid exponering av "L. pneumophila" löper man 95 % risk att insjukna. Legionärssjukan är en mer allvarlig form av legionellosis som ger inflammation i lungorna. Ca 7-24% av de som insjuknar avlider. De vanligaste symptomen är hosta och andningssvårigheter, allmän sjukdomskänsla, feber, muskelvärk samt problem med mag-tarmkanalen såsom diarré, illamående och i vissa fall kräkningar. På grund av de diffusa symptomen misstas ofta legionärssjukan för vanlig lunginflammation vilket kan leda till felaktig behandling. För att kunna ställa diagnosen används antigentest av urin, blodprov samt bakterieodling av luftvägsslem. Legionärssjukan behandlas traditionellt med antibiotika, vanligtvis flourokinoloner (ex. ciprofloxacin) eller makrolider (ex erytromycin). Beta-laktam antibiotika (ex. penicillin), är inte verksamma mot legionärssjukan, men då de är effektiva mot vanlig lunginflammation händer det att patienter som inte testats för legionärssjukan felaktigt får penicillin. Detta kan försena diagnostiseringen av legionärssjukan vilket kan leda till ökad dödlighet. Sen eller utebliven behandling kan leda till nedsatt funktion i olika organ, såsom lungorna och njurarna. I värsta fall påverkas flera organ samtidigt och patienten avlider. Vid tidig behandling bli man oftast fullt återställd, men vissa bieffekter kan ses – både kort- och långvariga. Exempel på kortvariga bieffekter är svaghet, nedsatt kondition och försämrat minne, vilka kan sitta i flera månader. I allvarliga fall av legionärssjukan kan värre bieffekter uppstå som minnesförlust och kvarvarande nervdysfunktion.
Som tidigare nämnts sprids inte "L. pneumophila" mellan personer, och därför koncentreras det förebyggande arbetet på att minska antalet bakterier i vattenkällorna. En viktig del av det förebyggande arbetet utgörs därför av rätt konstruktion av vattenledningar som förhindrar stillastående vatten samt att hålla varmvattentemperaturen över 60 grader, och därigenom motverka bakterietillväxt. Det förebyggande arbetet försvåras av "L. pneumophilas" förmåga att infektera amöbor därför anser vissa forskare att fokus borde ligga på att förhindra detta intrång. Legionärssjukan är en anmälningspliktig och smittskyddsspårningspliktig sjukdom, vilket innebär att den ska anmälas till landstingets smittskyddsläkare och Smittskyddsinstitutet, dessutom ska tänkbara smittspridningsvägar överses. Då individen smittats i Sverige ska miljökontoret kontaktas.
Årligen påvisas ca 100-150 fall av legionärssjukan i Sverige, ungefär hälften av individerna smittats utomlands.
År 2011 registrerades 127 fall i Sverige.

Ett mejeri är en fabrik där mjölk förädlas till i första hand livsmedelsprodukter. I proceduren ingår separering, pastörisering, standardisering och homogenisering. Mjölk kan i ett mejeri förädlas till filmjölk, yoghurt, smör, grädde, ost, messmör och kvarg. Mjölken kommer oftast ifrån nötkreatur men mjölkens näringssammansättning har lett till att en rad djur används i samma syfte i andra länder för produktion av exempelvis getmjölk och buffelmjölk.
Mejeribranschen är ett av de områden som under det senaste århundradet rationaliserats. Förr tillverkade gårdarna själva olika produkter av sin egen mjölk men övergick sedan till att sälja mjölken till mejerier, som ofta fanns på bynivå. Dessa har sedermera slagits samman till allt större enheter. De långa transporter som storskaligheten innebär gör nedkylning nödvändig eftersom mjölken annars skulle förstöras av bakterier.
De största mejeriföretagen i Sverige är Arla, Falköpings Mejeri, Skånemejerier och Norrmejerier. Tidigare var landet strikt uppdelat mellan de olika mejeriföretagen som hade hand om var sin landsdel. Denna uppdelning håller dock mer och mer på att försvinna.
Svenska Mejeriernas Riksförening (SMR) grundades 1932 och gick i början av 2000-talet upp i branschföreningen Svensk Mjölk.
Mejerihantering har funnits så länge människor har mjölkat kor, getter, får, renar, lamor, kameler, hästar m.m. och förädlat mjölken till produkter som filmjölk, yoghurt, långfil, grädde, smör, mese, ost, kumys (airag) med mera. År 1871 grundade jordbrukaren och kaptenen Ridderbjelke Uppsala Mejeriaktiebolag. Det första mejeriet i Sverige sägs dock vara Västra Karups Mejeri som idag är nerlagt.
Utbildning av mejerskor tog sin början vid mejeriskolor under 1800-talets första hälft, men innan dess utbildades flickor av äldre mejerskor och arbetet gick ofta i arv. 
De personer som på sommaren "gick på vall" eller till en fäbod med mjölkdjur som kor, får och getter, utförde en komplett mejeriproduktion som till exempel tillverkning av smör, mese och ost vilket hämtades hem från vallen av gårdsfolket med jämna mellanrum. Av förklarliga skäl var man tvungen att förädla mjölken fullt ut eftersom den annars skulle ha surnat och blivit otjänlig. Någon annan kylkälla än en iskall fjällbäck eller jordkällare fanns inte att tillgå.
Vid 1900-talets början hade en mejerska en årslön på cirka 1000 kronor, vilket kan jämföras med sjuksköterskor som fick 600 kronor och lärarinnor vid (som det hette) idiothem endast fick 400 kronor. Det visar den särställning och uppskattning som mejerskorna hade och rönte vid den här tiden.
Alla svensktillverkade mjölkprodukter är i Sverige märkta med ett nummer som talar om vid vilket mejeri den är tillverkad i.
Detta är ett godkännandenummer som delats ut av Livsmedelsverket.
Även på av livsmedelskedjornas egna produkter kan man därför se vid vilket mejeri den är tillverkad, om den är tillverkad i Sverige.
Livsmedelsverkets lista över EU-godkända anläggningar för mjölkprodukter

Större hackspett ("Dendrocopos major") är en fågelart inom familjen hackspettar (Picidae). Den förekommer i Europa, norra Afrika och norra Asien och merparten av världspopulationen är stannfåglar förutom de som häckar i den kallaste nordligaste delarna av utbredningsområdet.
Den känns igen på de två avlånga vita skulderfläckarna och den röda undergumpen. Längden är 23–25 cm och vingspannet 34–39 cm. Den väger ungefär 80 gram. Fullvuxna hanar har svart hjässa med en röd fläck i nacken medan fullvuxna honor saknar rött på huvudet. Ungarna har röd hjässa precis som mindre hackspett. Större hackspett flyger i bågflykt, dvs i tydliga upp- och nedåtgående bågar.
Den större hackspettens närmsta släktingar är mellanspett ("D. medius"), vitryggig hackspett ("D. leucotos") och balkanspett ("D. syriacus"). När balkanspettens utbredningsområde expanderade i Europa hybridiserade den ganska ofta med större hackspett men idag är det mycket ovanligt.
Större hackspett förekommer i Europa, norra Afrika och norra Asien och merparten av världspopulationen är stannfåglar förutom de som häckar i den kallaste nordligaste delarna av utbredningsområdet. Den är regionalt utdöd på Irland och den har observerats vid ett fåtal tillfällen på Island och Färöarna.
Olika auktorer har erkänt olika antal underarter av större hackspett. Generellt kan man säga att de erkända antalet underarter har minskat med tiden. Peters erkände 27 stycken 1948, 22-26 av Cramp et al. 1985 och 14 av Winkler et al. 1995. Även Clements "et al." 2016 erkänner 14 underarter, fördelade i tre grupper:
DNA-studier pekar dock på att denna uppdelning i tre grupper är felaktig, där vissa av de asiatiska underarterna är mest avvikande. Författarna till studien föreslår till och med att större hackspett bör delas upp i fyra egna arter: "japonicus", "cabanisi" (inklusive "stresemanni"), "poelzami" och "major" (övriga underarter). Andra studier har bekräftat att av dessa är åtminstone "japonicus" och "cabanisi" distinkta. Inga större auktoriteter har dock ännu följt dessa studiers resultat. 
Genom fossila lämningar finns det även en känd förhistorisk underart, "D. m. submajor" (Jánossy, 1974), från mellersta pleistocen (250.000 till 300.000 år sedan), funnen i Centraleuropa, bland annat Hundsheim i Österrike. Taxonet har ibland behandlats som en egen art men skiljer sig enbart i storlek ifrån nominatformen av större hackspett.
Den lever främst i löv- och blandskog, ibland även barrskog, från Skåne till Lappland. Längst i norr är den mindre vanlig eller sällsynt.
Bohålet hackas ut i en lövträdsstam, i såväl friska som murkna träd av t.ex. asp, al, björk eller ek, mindre ofta i barrträd. Övergivna bohål övertas gärna av stare eller vissa andra hålhäckare.
Den kan även häcka i holk. I maj läggs 5-7 ägg som ruvas i 12-13 dygn. Ungarna blir flygfärdiga efter 20-25 dygn och de matas oftast en tid efter det att de har lämnat boet. Födan består av skalbaggar, myror, bladlöss och andra insekter, samt bär som till exempel blåbär och lingon - vintertid främst frön i gran- och tallkottar. Större hackspett tar ibland även fågelungar och ägg. Vintertid uppsöker den gärna fågelbord där den främst äter talgbollar och jordnötter.
Större hackspett har förr även kallats för "storspätt", "skogsknarr" och "hackspik". Dialektalt har den förr i Kalmartrakten kallats för "rosenbjelke".

Separering kallas den process på ett mejeri då mjölk delas upp i grädde och skummjölk med hjälp av en separator, som är en centrifug utformad för denna ändamål. Separationen via centrifugalkraften är möjlig genom att den fettrika grädden har en lägre densitet än den vattenrika skummjölken. En känd tillverkare av separatorer är Alfa Laval.
Fram till 1800-talet utvanns grädde genom att mjölken spontant fick separera sig i grädde och skummjölk, genom att lämnas i fred, så kallad gräddsättning.
Professor C.J. Fuchs i Karlsruhe var den första att använda centrifugalkraften för att avskilja grädde ur mjölk, men då enbart i syfte att pröva mjölken. En kort tid därefter påbörjades dock försöken att hitta praktiska centrifugalskumningsapparater. Sådana konstruerades av tyskarna A. Prandl 1864 och W. Lefeldt 1877, men dessa apparater måste stannas för att tömmas varje gång grädden avskilts ur en omgång mjölk, innan en ny sats kunde bearbetas. De första kontinuerligt arbetande apparaterna uppfanns ungefär samtidigt 1878 av svensken Gustaf de Laval och dansken L.C. Nielsen, och fick snabbt stor spridning.

Beiersdorf AG, "BDF", är ett tyskt företag inom hygien- och kroppsvårdindustrin, med säte i Hamburg. Företaget tillverkar även tejper under varumärket "Tesa". Beierdorfs svenska huvudkontor ligger i Göteborg.
Beiersdorf AG grundades 1882 av apotekaren Paul Carl Beiersdorf i Hamburg. Han hade då ett apotek på Mühlenstraße där han byggt upp ett laboratorium. Företaget startade då Beiersdorf utvecklade en ny typ av plåster och tog patent på det. Plåstret hade han utvecklat tillsammans med dermatologen Paul Gerson Unna. Ett år senare sålde Beiersdorf sitt apotek och startade upp sin verksamhet i Altona. Företaget togs över av Oscar Troplowitz 1890. Troplowitz förvandlade laboratoriet till en ledande firma på marknaden. 1892 stod en ny fabrik klar i Eimsbüttel där huvudkontoret än idag återfinns. 
Läppvårdsstiftet Labello, utvecklat av Troplowitz, lanserades 1909 och blev en stor framgång på flera europeiska marknader. Företaget fick 1911 en ny stor framgång då Troplowitz lanserade Nivea, den första stabila fett- och fuktighetskrämen. Företaget hade även en drivande person i Hanns Mankiewicz, svåger till Troplowitz. 
Efter första världskriget omvandlades företaget 1922 till ett aktiebolag. Företaget hade tidigt varit internationellt orienterat och växte nu med sina märken Nivea, Labello, Hansaplast och Leukoplast på världsmarknaden. Man hade produktion i 23 länder vid denna tid. Andra världskriget och dess slut innebar att man förlorade sina utländska bolag och rättigheterna till varumärket Nivea i enstaka länder. Återuppbyggnaden av företaget innebar också att man under kommande decennier köpte tillbaka varumärkesrättigheterna man förlorat vilket skedde in på 1990-talet.

Tornfalk ("Falco tinnunculus") är en medelstor rovfågel som ofta ses ryttla över fält och öppna ytor, som kalhyggen och myrar. Tornfalken är en av Europas talrikaste rovfåglar.
Tornfalken var en av de arter som Linné ursprungligen beskrev i sin "Systema Naturae" från 1700-talet.
Arten ingår i en klad av tornfalkar med svarta mustaschstreck, vilket är ett kännetecken som inte förekom hos de mer ursprungliga tornfalkarna. De verkar ha spridits sig under Gelasian (sen pliocen eller tidig pleistocen) ungefär 2,5-2 miljoner år sedan, med ursprung i tropiska Östafrika, vilket analyser baserade på den mitokondriella genen för enzymet cytokrom b indikerar tillsammans med biogeografiska överväganden. 
Den närmsta släktingen som förekommer idag är nankinfalk ("Falco cenchroides") som med stor sannolikhet härstammar från tornfalkar ("F. tinnunculus") som för mindre än en miljon år sedan började anpassa sig efter de lokala förhållanden som rådde. Rödfalk ("F. naumanni") som mycket starkt påminner om en mindre tornfalk men som saknar svarta partier på ovansidan förutom på vingarna och stjärten, är förmodligen inte alls nära besläktad med dagens tornfalkar, och den amerikanska sparvfalken verkar inte ens vara en "äkta" tornfalk (Groombridge "et al." 2002). Båda dessa arter har som adulta hanar mycket grått på sina vingar vilket inte förekommer över huvud taget hos tornfalk och dess närmsta släktingar, utan är istället ett typiskt kännetecken för andra falkar.
Man erkänner ett tiotal underarter. Klippfalk ("F. rupicolus") behandlades tidigare som en underart till tornfalk, men urskiljs allt oftare som en egen art. Taxonen "neglectus" och "alexandri" behandlas oftast som underarter till tornfalken men behandlas som arter av Hazevoet (1995) och av Sibley (1996).
För underarternas utbredning, se "Underarter"
Tornfalken är en medelstor falk med en lång stjärt och långa vingar som är smala vid basen, och som i utsträckt tillstånd är ganska trubbiga. Formen på fågeln påminner om sparvhökens. Längd och vingspann varierar beroende på underart och individ, hos den europeiska nominatformen "F. t. tinnunculus" når hanarna i genomsnitt en längd på 34,5 centimeter och honorna mäter 36 centimeter. Hanens vingspann är i genomsnitt knappt 75 centimeter och hos den något större honan 76 centimeter. 
Normalt väger hanarna ungefär 200 gram medan honorna i snitt väger 20 gram mer. Hanarna håller vanligtvis en ganska konstant vikt under hela året medan honornas vikt varierar betydligt mer och de kan som mest under äggläggningsperioden väga runt 300 gram.
Tornfalkens rygg och övre vingtäckare är ljust rostbruna med svarta fläckar och svarta vingpennor. Undersidan är vattrad och ljus, där buken är ljust beige och vingundersidorna gråare. Näbben är typiskt falklikt böjd, gul vid roten och mörk längre ut. Den har en ganska mörk falkmustasch, ögat är svart och inramat med gult och den har gula fötter med svarta klor. Stjärten har ett mörkt band i bakkanten, med ett vitt smalt ändband.
Den adulta hanen har grått huvud och en grå ofläckad övergump och stjärt. Den adulta honan har rostbrunt huvud, grå vattrad övergump och en stjärt som är tvärstreckad med svart och rostbrunt på ovansidan och undersidan av stjärten är tvärstreckad i svart. Juvenila fåglar är lika honorna men är gulrödare på ovansidan, har bredare, diffusare mörka streck på bröstet och fjäderspetsarna på de övre vingtäckarna har en ljus bård.
De flesta underarter skiljer sig lite åt. Hanarna bland underarterna i tropiska Afrika har mindre grått i sin fjäderdräkt.
När tornfalken sträcker känns den igen på snabba, något raska vingslag. Vid medvind kan den också glidflyga.
Tornfalkens vanligaste läte är en snabb, gäll ramsa som utgör varningsläte: ki-ki-ki-ki. Detta liknar lärkfalk och stenfalk men är för det mesta kortare. Ungfåglarna och honan tigger med ett drillande "kirrl", "kirrl" som upprepas ett antal gånger. Den är ofta väldigt högljudd under häckningstiden.
Tornfalken häckar allmänt i Europa, större delen av Asien samt i stora delar av Afrika. Dess häckningsområde i Europa sträcker sig från 68° N i Skandinavien och 61° N i Ryssland över Medelhavets öar till Nordafrika. Den ses också på Brittiska öarna. I Asien sträcker sig utbredningen från mellersta Ryssland i norr, söderut till Himalaya, västerut till och med Arabiska halvön och österut genom Kina till Ochotska havet, i Japan och i Sydostasien.
På Indiska halvön häckar den i de sydvästra delarna. Vidare påträffas den i sydöstra Asien. Arten häckar i stora delar av Afrika inklusive Egypten men saknas runt västra centralafrika och norra Afrika. På Madeira, Kanarieöarna och Kap Verdeöarna uppträder tornfalken i endemiska avvikande underarter.
Den häckar även på några öar i Indiska oceanen, exempelvis Maldiverna.
Tornfalken delas vanligtvis upp i tio underarter:
Tornfalkar är både flytt-, stann- och partiella flyttfåglar. Den östpalearktiska populationen av tornfalk är flyttfåglar medan den västpalearktiska bara delvis består av flyttfåglar och där främst de sydvästliga populationerna är stannfåglar. I regel ökar antalet övervintrande fåglar ju söderut man kommer i Europa, undantaget är fåglar som lever i bergstrakter. Sydliga unga tornfalkar drar ofta runt, och ungfåglar som just har blivit självständiga kan flytta i motsatt riktning mot det egentliga höststräcket, som går i sydlig eller sydvästlig riktning. Skandinaviska fåglar övervintrar normalt i västra eller sydvästra Europa, men även i centraleuropa samt Danmark. De danska tornfalkarna kan även flytta till Italien och norra Afrika. Finländska exemplar går en mer östlig rutt, exempelvis via Balkan. 
Vårsträcket brukar i Sydeuropa påbörjas i februari och i Skandinavien kring början av mars. Vid utpräglade sträckfågellokaler som Falsterbo pågår sträcket till början av juni, med kulmination i maj. 
Trots en betydande minskning av beståndet sedan 1940-talet, är tornfalken Sveriges vanligaste falk. Beståndet har på senare år spridit sig norrut, ända upp till fjällens björkskog. I Sverige övervintrar den i Skåne och på västkusten. I övriga landet flyttar den söderut i augusti - november, för att återkomma i mars - april. 
Tornfalken häckar första gången vid ett års ålder. Den bygger inget eget bo, och boplatsen varierar. Den kan nyttja övergivna fågelbon (risbon) och holkar, då främst från kråkor eller duvor. Tornfalken kan även häcka på tak till byggnader, klippavsatser eller i trädhål. 
Mediandatum för äggläggningen ökar ju längre norrut tornfalken häckar. Honan lägger vanligtvis 3-6 ägg men extremfall med 9 ägg har observerats. Den lägger en kull om året och äggläggningen sker i stora delar av Skandinavien i slutet av maj men i exempelvis Norrland inträffar den i början av juni. Äggen har en vit grundfärg och är täckta med bruna fläckar. Det finns en korrelation mellan häckningsframgång och honans storlek och vikt. Tunga honor får större kullar och lyckas föda upp fler ungar som klarar sig tills de är flygdugliga.
Kullen ruvas i 27-31 dagar av honan. Ungarna matas med mindre däggdjur, på slättlandskap mest åkersorkar, vatten- och ängssorkar. Häckande fåglar i fjällen förser sina ungar med skogssorkar men vid så kallade lämmelår även fjällämlar. Honan fördelar bytet mellan ungarna som hanen lämnar över. Ungarna blir flygfärdiga efter 25-27 dygn men stannar vanligen ytterligare två veckor runt boet.
Tornfalkens föda består främst av möss och andra små gnagare, men även groddjur, ödlor, skalbaggar och gräshoppor. Som de flesta rovfåglar har tornfalkar en mycket skarp syn, vilket möjliggör för dem att lokalisera små byten på håll. De behöver ett intag på 4-8 gnagare per dag, beroende på dess energiförbrukning (tidpunkt på året, hur mycket tid de tillbringar i luften etc). Tornfalken är också känd för att fånga flera byten i en följd och spara några för senare konsumtion. 
Tornfalken syns ofta ryttla. Den stannar då vid en höjd på cirka 20 meter över marken och spanar efter ett lämpligt byte. Vingslagen är snabba och stjärten är utfälld, likt en solfjäder, och något vinklad nedåt. Ser den ett potentiellt byte, till exempel en vattensork, sänker tornfalken sig delvis för att säkert kunna veta var nedslaget ska ske. Slutligen störtdyker den och greppar bytet med framsträckta ben och utfällda klor, för att sedan sätta sig på marken. Det är sällan den missar sitt byte.
Tornfalkar lever under en relativt kort tidsperiod. Dödligheten hos ungfåglar är hög; endast 20 procent av dem överlever från två år och uppåt. De fåglar som gör det, blir i genomsnitt 2½, varav väldigt få kan leva några år till. Svält är den största dödsorsaken, speciellt hos årsungar under deras första höst och vinter. 
Antalet tornfalkar fluktuerar och beror på hur många sorkar det finns. Antalet häckande par i Storbritannien beräknades i slutet av 1980-talet vara 52 000.
Som många andra rovfåglar jagades tornfalken kraftigt under sena 1800- och tidiga 1900-talet. Arten drabbades kraftigt av biocider under 1960-talet och på många plaster har stammen fortfarande inte helt återhämtat sig. Samtida hot utgörs bland annat av jakt, förgiftning och kollisioner, exempelvis i trafiken.
Det vetenskapliga namnet "tinnunculus" kommer från dess varningsläte , vilket påminner om ett "ti, ti, ti, ti" som kan variera i ton och hastighet. Översatt till svenska betyder det latinska ordet "tinnunculus" ungefär "falk med klingande läte". 
Den första kända svenska källan som använder namnet "tornfalk" härstammar från 1728 men namnet är troligen äldre. Förledet torn- syftar på dess vana att utnyttja höga byggnader som boplatser. Kyrkan var på många orter en av få höga platser i varför tornfalken ofta häckade i kyrktorn. Arten har därför tidigare, ungefär under perioden 1700–1900 också kallats "kyrkfalk" eller "kyrkofalk". Dialektalt har den förr kallats "väderpulare" i Närke, Västmanland och Dalarna och "spärring" i Södermanland.

Mjölkstandardisering är mejeriprocesser som innebär att olika mjölkprodukter får rätta halter av dess näringsämnen. 
Fettstandardisering delar förenklat sett upp mjölken i standardmjölk, mellanmjölk, lättmjölk och minimjölk. När mjölken separerats i skummjölk och grädde blandas dessa till standarden för standardmjölk 3 %, mellanmjölk 1,5 % och lättmjölk 0,5 %. Gammaldags mjölk standardiseras dock inte.
Proteinstandardisering används främst i pulverproduktion och innebär att man tillsätter laktos, detta sänker proteinhalten i pulvret. Man späder ut mjölken för att få en större slutprodukt. Laktospulvret är en rest från tillverkning av laktosfria produkter.

Kromatider kallas de båda identiska delarna av en fördubblad kromosom som under celldelningen bildats då DNA:et i kromosomerna kopierat sig. Kromatiderna sitter i celldelningens första faser ihop med en centromer innan de två kromatiderna förs till var sin sida av cellen i celldelningens anafas.

Pastörisering, efter Louis Pasteur, är uppvärmning av livsmedel till en viss temperatur under viss tid för att ta död på skadliga bakterier och mikroorganismer samt för att livsmedlet ska hålla sig längre. 
Pastörisering kan ske vid olika temperaturer beroende på vilken mikrobiellt avdödande effekt man vill ha. Temperaturens hålltid är viktig för att uppnå önskad avdödande effekt. Kortare tid kräver högre temperatur och vice versa för att uppnå önskad effekt. Både temperatur och tid behöver anpassas efter livsmedlet ifråga för att begränsa förstörelse av näringsämnen och vitaminer i livsmedlet utan att för den skull riskera överlevande skadliga mikroorganismer.
1937 lagstadgades att mjölk skulle pastöriseras i Sverige, detta för att begränsa spridningen av tuberkulos. I dag har pastöriseringen till syfte att ta död på andra skadliga mikroorganismer, som "Salmonella", "Listeria" och EHEC.
Konsumtionsmjölk i Sverige är s.k. lågpastöriserad vid 72–74 °C under 15 sekunder. Därefter kyls mjölken snabbt ner till ca. 4 °C.
Lågpastörisering dödar skadliga mikroorganismer men rår inte på sporbildande mikroorganismer, främst från släktet "Bacillus". Dessa sporer är oftast produktförstörande. Därför är kylkedjan av lågpastöriserad mjölk viktig för hållbarheten som vanligtvis sträcker sig från ett par dagar till en vecka.
Pastörisering för produkter med hög fetthalt, till exempel grädde, sker vid 80 °C under 5 sekunder då värmeöverföringen är sämre p.g.a. fettet. 
Mjölk som ska användas för ost eller yoghurt hettas ibland upp till 95 °C under flera minuter.
UHT står för "Ultra High Temperature" (Ultrahög Temperatur) och är en metod där man steriliserar produkten genom att upphetta den till 147 °C under 1–4 sekunder . Rätt förpackad kan denna mjölk, även kallad aseptisk mjölk, oöppnad förvaras i rumstemperatur med en hållbarhet mellan 6 och 12 månader. 
Denna pastöriseringsmetod är mycket vanlig utomlands men ovanlig i Sverige och övriga nordiska länder, främst p.g.a. konsumenterna som ogillar den kokta smak som uppstår vid UHT-pastöriseringen. 
UHT-pastöriserad mjölk är speciellt dominerande i länder med opålitlig kylkedja eller där konsumenterna, av olika anledningar, inte äger kylskåp.
ESL står för "Extended Shelf Life" (Utökad hållbarhet) och är ett mellanting av högpastörisering och UHT. I denna metod använder man principen för UHT men sänker temperaturen till 127 °C samt kyler mjölken snabbt därefter till 4 °C. Med denna metod undviks den kokta smaken men ger mjölken längre hållbarhet, 3–6 veckor vid kylförvaring.

Homogenisering är den process i ett mejeri där mjölkens fett finfördelas så att det inte ska klumpa sig och lägga sig i ett lager i ytan på mjölken. 
Det finns olika metoder för att homogenisera mjölk. I en variant pressas mjölken med högt tryck genom en liten spalt. Detta gör att fettkulorna i mjölken går sönder och mindre fettkulor bildas. 
Så kallad Gammaldags mjölk homogeniseras inte. Likaså finns det ohomogeniserad mjölk med standardiserad fetthalt. 

Carl "Henrik" Zetterberg, född 9 oktober 1980 i Njurunda i Sundsvalls kommun, är en svensk professionell ishockeyspelare som är lagkapten i Detroit Red Wings i NHL.
Zetterberg inledde sin karriär i Njurunda SK innan han i sena pojkåren gick över till Timrå IK där han slog igenom på allvar när laget gick upp i Elitserien våren 2000. 2000–01 tilldelades han priset som årets rookie. Säsongen därpå fick Zetterberg mottaga Guldpucken och flyttade samma år till NHL och Detroit Red Wings, klubben som tidigare draftat honom.
2004–05 var Zetterberg tillbaka i Elitserien då NHL-säsongen blev inställd på grund av lockout. Zetterberg vann den totala poängligan i grundserien på 50 poäng (50 matcher).
Den 10 oktober 2002 gjorde Zetterberg sin debut i NHL. Han spelade 79 matcher och noterades för 44 poäng under sin rookiesäsong.
2007–08 inledde han säsongen genom att sätta klubbrekord efter att som första spelare i Detroit göra poäng i alla de första sjutton matcherna i säsongsinledningen. Säsongen slutade med Stanley Cup-triumf och seger i slutspelets poängliga, som även gav Zetterberg Conn Smythe Trophy - som den andre europén genom tiderna (efter Nicklas Lidström).
Säsongen 2008–09 var ingen toppsäsong för Zetterberg. Han slutade på 31 mål och 42 assist, totalt 73 poäng på 77 matcher. Men i slutspelet blev han poängbäst i Detroit. Han slutade trea i poängligan med 24 poäng, 11 mål och 13 assist. Han var också näst bäst i +/- ligan efter Daniel Cleary, Zetterberg hade +13 och Cleary +17. Zetterberg spelade i snitt över 22 minuter per match i slutspelet. Med det blev han sexa av forwards i slutspelet men de fem som var före honom hade spelat drygt tio matcher mindre.
28 januari 2009, på slutet av kontraktet, skrev Zetterberg på ett 12-årskontrakt med Red Wings, värt $73 miljoner, vilket då var rekord i ligan.
I januari 2013 tog Zetterberg över rollen som lagkapten för Red Wings efter att Nicklas Lidström avslutade sin karriär den föregående säsongen.
Söndagen den 9 april 2017 så nådde Zetterberg en mäktig milstolpe i karriären. Han genomförde då sin tusende match i Red Wings rödvita-mundering. Detta sammanföll med Detroits sista hemmamatch någonsin i klassiska Joe Louis Arena.
Henrik Zetterberg har varit en del av svenska landslaget, Tre Kronor, sedan debuten 2001. Han har så här långt deltagit i sex stycken VM och tagit totalt fyra medaljer, två brons (2001 och 2002), ett silver (2003) och ett guld (2006).
Zetterberg var med och tog guld i OS 2006 i Turin. I finalen mot Finland stod han för 2 poäng, via 1 mål och 1 assist, i Tre Kronors 3-2 seger. Sverige blev under 2006 första nation någonsin att vinna VM-guld och OS-guld samma år.
Efter Stanley Cup 2008 blev Zetterberg kvalificerad för Trippelguldklubben, som innebär att han vunnit OS-guld, VM-guld och Stanley Cup. Zetterberg är en av 25 medlemmar. En annan av dem är hans lagkamrat i Red Wings, Niklas Kronwall.
Zetterberg blev utvald som lagkapten vid olympiska vinterspelen 2014. Men för en halvskadad Zetterberg, som tidigare missat 13 matcher med Red Wings samma säsong, blev det endast en match i turnering. En efterhängsen ryggskada förvärrades och satte stopp för fortsatt deltagande. Niklas Kronwall tog sedermera över kaptensrollen för Tre Kronor.
Zetterberg går under smeknamnet "Zäta" i Sverige och "Hank" av hans lagkamrater i Detroit.
23 juli 2010 gifte han sig med Emma Andersson i Mölle. Paret är bosatt i Detroit tillsammans med sonen Love, född 2015.
Som 17-åring var Zetterberg med i Svenska armén under några månader.

Augustibuller var en årlig musikfestival i Lindesberg i Örebro län som hölls i augusti. 
Augustibuller arrangerades första gången 1996 som en gratisfestival som lockade hundratalet besökare och växte stadigt till ett besökarantal på över 7 000 (2006). 2001 började festivalen med inträde. Augustibuller har mer eller mindre blivit en institution i den svenska punk/alternativscenen och lockar mest besökare ur lite mer alternativa subkulturer. Festivalen har fram till och med 2006 ägt rum under de två första dagarna i den första helgen i augusti. Men från och med 2007 var det tänkt att festivalen ska hålla på i hela tre dagar. Som tidigare år skulle festivalen hållas till i Lindesbergs centrum, precis intill Lindessjön.
Initiativtagare till Augustibuller var den ideella musikföreningen Musik över Gränserna (M.ö.G.), som efter att ha besökt Hultsfredsfestivalen under några år bestämde sig för att skapa en festival i Lindesberg. Under det första året så arrangerade M.ö.G. festivalen själva, men 1997 och 98 samarrangerade men den tillsammans med Ungdomsföreningen LUFT och Kulturföreningen E.L.D. From 1999 övertogs festivalen helt av Kulturföreningen E.L.D, som vid tiden även var medlem i riksorganisationen Kontaktnätet.
Inför 2008 års festival kom krav från socialförvaltningen att festivalen bör höja åldersgränsen från 15 till 18 år och från polisen att den bör höjas till 20 år. Detta har gjort att det spekuleras om att festivalen inte blir av, även på grund av att inte lika många besökare kom som man förväntade sig samt att en ny webbplats inte kom förrän i mars. På grund av minskat antal besökare har festivalen förlorat pengar men får låna pengar av Lindesbergs kommun, även om arrangörerna själva hoppades på ett större bidrag.
En artikel i Nerikes Allehanda februari 2008 skrivs det om polisens rapport angående Augustibuller 2007. I den beskrivs förhållandena på festivalen som en total förnedring. Dock har ingen jämförelse med andra festivaler gjorts i rapporten, anger artikelförfattaren. Det mesta av stöker sker på campingområdet, och på festivalområdet är det lugnt.
2008 års festival skulle ha ägt rum från den 31 juli till 2 augusti, men på grund av det låga antalet sålda biljetter så ändrades den till en endagsfestival. Eftersom missnöjet var för stort med endagsfestivalen valde ledningen att ställa in hela festivalen. I början av augusti 2008 står det på Augustibullers hemsida att Kulturföreningen E.L.D officiellt har gått i konkurs.
 Från den 1 juli 2006 kostade biljetter 500 kronor istället för 400 kronor.
Augustibuller hade gratis inträde för personer över 50 år samt barn under 12 år med målsmans sällskap.
Sedan 2006 har festivalen haft endagarsbiljetter för någon eller några av dagarna. 2008 kostade lördagsbiljetten 300 kronor.
Denna lista innehåller dem som uppträtt fler än två gånger på Augustibuller.

Kontaktnätet är en svensk riksorganisation för ideella kulturföreningar som bildades 1974 och har cirka 100 (varav cirka 30 bidragsberättigande) medlemsföreningar spridda över hela landet. Många av dessa ideella kulturföreningar arrangerar konserter, teaterföreställningar och filmvisningar, andra ser till att medlemmarna har någonstans att repetera, fika eller framkalla film. För att medlemsföreningarna ska utvecklas, leva vidare och fortsätta orka vara livaktiga hjälper Kontaktnätet till med kontakter och erfarenhetsutbyte mellan föreningarna, med kurser i föreningskunskap, ljud- och ljusteknik, marknadsföring och annat. Kontaktnätet möjliggör också för medlemsföreningarna att boka turnerande artister till subventionerat pris och att ge råd kring arrangörskap och bokning. I servicen till medlemsföreningarna ingår därtill tidningen "kombi", vars målsättning bland annat är att hålla medlemmarna à jour med Kontaktnätetföreningarnas verksamhet i synnerhet och det svenska kulturlivet i allmänhet.
Vid kongressen som samlas vartannat år har varje medlemsförening rätt att delta med tre delegater. Kongressen är Kontaktnätets högsta beslutande organ och tillsätter bland annat den riksstyrelse som driver verksamheten mellan kongresserna.
Kontaktnätet bildades 1974 som en del av 1970-talets svenska progressiva musikrörelse, proggrörelsen och jobbade för en musikkultur oberoende av kommersiella krafter. Bildandet av Kontaktnätet var ett steg för att ena ett antal musik- och kulturhus runt om i landet.
Under slutet av 60-talet och i början av 70-talet var det politiska engagemanget i Sverige starkt, inte minst det vänsterpolitiska. Eurovisionsschlagerfestivalen bojkottades av vissa, det bildades aktionsgrupper som bl.a. kämpade mot USA:s inblandning i Vietnam, det fanns en motvilja mot storföretag etc. Musik var ett sätt genom vilket kommersiella krafter försökte locka ungdomar att köpa deras produkter. Detta genomskådades och ett alternativ till den kommersiella kulturen växte fram med Gärdesfesten, icke-kommersiella skivbolag (till exempel MNW, Silence Records, Amalthea), allaktivitetshus och tidningen Musikens makt (med Tommy Rander, Lars Aldman). 
”Kontaktnätet riksorganisation för en icke-kommersiell kultur” bildades 1974 och den första kongressen hölls.
Kontaktnätet fastställde bl.a. följande mål (som överensstämmer med dagens mål):
Det fanns en vilja och ett intresse för att arrangera kurser som gav medlemmarna kunskaper i de kulturpolitiska grunderna och i att debattera:
Ett femtiotal föreningar var med i Kontaktnätet från starten. Bland diskussionsämnena fanns amatör kontra proffs och många förespråkade lika lön för lika arbete, formuleringsfrågor med mål och att försöka formulera vad man hade gemensamt och enas om det. 
Kontaktnätet gav ut två böcker, "Schyssta Gig" och "Live Sound". Genomgående satsades det på utbildning. Regional verksamhet startade och genom landstingsbidrag gavs det möjlighet att ha personal anställd. I mitten av 1985 hade Kontaktnätet sju regionkontor med anställda regionsekreterare. Samma år tog kongressen beslut om att styrelsen enbart skulle bestå av kongressvalda ledamöter. 
Under 1980-talet var samhällsengagemanget fortsatt stort och Kontaktnätet genomförde stödgalor till förmån för ANC (African National Congress) och kampen mot apartheid i Sydafrika. Kontaktnätet deltog även med en stor delegation vid Världsungdomsfestivalen i Nordkorea. Under 1980-talet var den något äldre föreningen Nutida Musik i Västerås en betydande lokal organisation med över 2 200 medlemmar. En av Nutida Musiks grundare var Pugh Rogefeldt. En annan lokal avdelnings som blivit känd både i Sverige och internationellt är föreningen Rockparty i Hultsfred. Rockparty organiserade under många år en av Sveriges största musikfestivaler, Hultsfredsfestivalen.
Kontaktnätets internationella engagemang tog sig uttryck genom bl.a. en stor biståndsmässa i Örebro från vilken överskottet gick till ett musikskoleprojekt i Sydafrika, MAPP. Under resten av 1990-talet minskade dock det internationella utbytet och fokus lades istället på nationella samarbeten med andra amatörkulturorganisationer, arrangörsorganisationer och organisationer aktiva inom teatervärlden. 
1992 startades ett eget turnébolag, "KonTur", men mot slutet av årtiondet lades det egna bolaget ner. En omorganisation gjordes, vilken innebar att de regionala kontoren lades ned och administrationen koncentrerades till kontoren i Örnsköldsvik, Örebro och Stockholm. Från 1995 till 2010 var Kontaktnätet en av medarrangörerna till UKD (UngKulturDagarna) som huserade hos Riksteatern i Hallunda utanför Stockholm.
1998 sjösattes projektet "Tjejgig" med de övergripande målen att främja jämställdheten i musikbranschen och få fler tjejer engagerade i föreningarna. 1999 fyllde Kontaktnätet 25 år och gav bl.a. ut en dubbel samlings-cd, "25år/25spår", med 25 liveinspelningar från 1973 och framåt. 
Medlemstidningen bytte namn från "Nätet" till "kombi". Tidningen fick ett nytt format och började tryckas helt i fyrfärg. Kontaktnätet antog sin första jämställdhetspolicy vid kongressen i Skärblacka 1999.
Genom 2000-talet avlöste projekten varandra. Några av de stora var ”Vi håller inte käften!” och ”Utbildningen ingen skola kan ge”. ”Vi håller inte käften!” genomfördes under 2000 och 2001. Första året bestod det av en turné i nio svenska städer och att en antirasismskiva gavs ut. Allt överskott från turnén och skivan gick till John Hron-stiftelsen och på turnén medverkade banden Monster, The Hives och The (International) Noise Conspiracy samt föreläsarna Mikael Alonzo och Renzo Aneröd. Året efter genomfördes ytterligare en turné, denna gång med banden Nine och Mobbade barn med automatvapen (MBMA) samt den provokativa teatergruppen Teatermaskinen.
”Utbildningen ingen skola kan ge” drog i gång 2005 med målen att skapa mer inflytande och öka kunskapen bland medlemmarna om hur man skapar inflytande. Projektet innehöll fyra delar, organisationen, kontakter, nätverk och lokala livet. 
Bland de andra projekten fanns "Festivalverkstad", ett projekt initierat för alla som arrangerar eller tänker arrangera en festival eller något annat större, "Arrangera något annorlunda", för föreningar som kanske inte bara håller på med musik och "Ibland behövs en kick…". Begreppet "Agent" lanseras, där meningen var att föreningarna ska få en klarare bild av Kontaktnätet och Kontaktnätet detsamma av föreningarna. Agenterna var folk ur medlemsföreningarna, som åkte runt till andra föreningar.
Under 2000-talet gavs två böcker, där Kontaktnätet haft ett finger med, ut. Respekt för Rötter, en antologi kring musik- och kulturföreningarnas betydelse, som är ett resultat av en konferens som hölls i samband med Hultsfredsfestivalen 2003. Konferensen och de efterföljande mötena diskuterade den viktiga roll musik- och kulturföreningar har i svenskt musikliv och då inte minst för barn och unga då de möts och får utvecklas i ett generöst kulturklimat. Boken gavs ut 2004 på Wessmans Musikförlag.
2005 gav Kontaktnätet i samarbete med författarna och kurshållarna Marcus Frödin och Stefan Olsson ut boken Arrangera det du vill. Utgivningen finansierades bl.a. med stöd från Allmänna Arvsfonden.
En ny och förbättrad hemsida lanserades även under 2000-talet.
Kontaktnätet var en av de aktiva organisationerna i starten av ett nytt studieförbund, Kulturens Bildningsverksamhet. 
Kontor upprättades och lades ner, bl.a. fanns kontor i Köping, Norrköping och Göteborg, med anknytning till pågående projekt under årtiondet samtidigt som kontoret i Stockholm lades ner. 
Kontaktnätet består idag av en riksnivå och en regional nivå. Riksnivån svarar för den övergripande verksamheten med kurser, seminarier, turnéverksamhet, medlemstidningen "kombi" och annan information, med mera. Regionerna svarar i första hand för erfarenhets- och kunskapsutbyte. 
Administration och verksamhet sköts från kanslierna i Örnsköldsvik och Örebro. 
Samarbeten med andra amatörkulturorganisationer, arrangörsorganisationer och organisationer aktiva inom teatervärlden etc. fortsätter, bl.a. med MAIS Musikarrangörer i samverkan, Ax Amatörkulturens samrådsgrupp, LSU paraplyorganisation för Sveriges Ungdomsorganisationer, Civos Civilsamhällets organisationer i samverkan, Kulturens Bildningsverksamhet, m.fl.

Rödfalk ("Falco naumanni") är en mindre falk som häckar i Palearktis och tillbringar "vintern" i Afrika söder om Sahara.
Rödfalken häckar i områden runt om Medelhavet och österut till östra Kina. Delar av populationen flyttar vintertid till Afrika, söder om Sahara, och till södra Asien. Rödfalken delas vanligtvis inte upp i några underarter.
Rödfalken är omkring 30 cm lång med ett vingspann på cirka 65 cm och knappt stor som en tornfalks. Fjäderdräktens liknar tornfalkens, och arten uppvisar liksom denna stor könsdimorfism. Rödfalkens hane saknar tornfalkens falkmustasch och är jämnare grå på huvudet, den är även mindre tydligt fläckad på ryggen än tornfalkshanen. Ryggen är tegelröd. Undersidan och vingarna är mindre tydligt fläckade än hos tornfalken. Det är svårare att skilja honor och ungfåglar från tornfalkar. Rödfalken har vita klor, medan tornfalken har svarta, och rödfalken har spetsigare stjärt.
Den häckar kolonivis på klippbranter och i ruiner. Äggen liknar tornfalkens. Rödfalken jagar företrädesvis insekter, gärna i flock och ryttlar sällan.

Aftonfalk ("Falco vespertinus") är en liten insektsätande falk som häckar i Östeuropa och Asien, och övervintrar i Afrika söder om Sahara. Populationen minskar på grund av habitatförlust och IUCN kategoriserar arten som nära hotad.
Aftonfalken tillhör släktet "Falco" Aftonfalkens närmsta släkting är amurfalken som tidigare behandlades som en underart till aftonfalk. Tillsammans utgör de en grupp vars släktskap med övriga falkar är något oklar.
Aftonfalken är en flyttfågel som häckar i södra Östeuropa och Asien. Den övervintrar i södra Afrika, söder om Sahara. Det huvudsakliga häckningsområde sträcker sig från Vitryssland och söderut till Ungern, norra Serbien och Montenegro, Rumänien, Moldavien och östra Bulgarien, österut genom Ukraina och nordvästra och södra Ryssland och norra Kazakhstan till allra nordvästligaste Kina och övre Lena. Övervintringskvarteren sträcker sig från Sydafrika och norrut till södra Kenya.
Den observeras regelbundet i Västeuropa under flytten. I Centraleuropa rastar regelbundet 1000-3500 individer under varje flytt. I augusti 2004 observerades en individ för första gången i Nordamerika, på ön Martha's Vineyard, Massachusetts.
Aftonfalk påträffas regelbundet i Sverige.
Aftonfalken är 28-34 cm lång med ett vingspann på omkring 65-76 cm. Den väger cirka 110-190 gram. Den adulta hanen är sotigt grå med faluröda benfjädrar ("byxor") och undergump. Adult hona har rostgul och svagt streckad undersida och blågrå tvärvattrad ovansida. Juveniler har beige undersida med bruna streck och bruntonad grå ovansida. Vaxhud och fötter är mättat orange, nästan rödaktiga hos den adulta hanen och gula hos juvenilen och honan.
Aftonfalken föredrar öppen mark, till exempel stäpp och ängsmark. I vinterkvarter föredrar den torrare områden. Den är en flockfågel, både under häckningstid, under flytten och i vinterkvarter. Den häckar i kolonier mycket sällan i enstaka par. De bygger inte något bo utan nyttjar andras bon, exempelvis övergivna bon av kolonihäckande kråkfåglar. Honan lägger 3-5 ägg som ruvas av båda föräldrarna. Ruvningstiden är cirka fyra veckor. Den jagar gärna i flock, men flockarna är inte särskilt stora. På häckningsplats består flockarna enbart av aftonfalk men i vinterkvarter förekommer blandade flockar med amurfalk. Dess huvudsakliga föda är större insekter, både krypande och flygande, till exempel gräshoppor, skalbaggar, trollsländor och svärmare, men den kan även fånga ödlor och små gnagare.
Den har ett stort utbredningsområde och den globala populationen uppskattas bestå av 300 000-800 000 individer. I delar av sitt utbredningsområde minskar populationen kraftigt, främst på grund av habitatförstöring. Aftonfalken kategoriseras därför av IUCN som nära hotad (NT)
Aftonfalken har historiskt kallats "rödbent falk" och "rödfotad falk".

American Idiot är musikgruppen Green Days sjunde studioalbum, släppt den 20 september 2004 genom Reprise Records. Albumet gjorde världssuccé, med över 13 miljoner skivor sålda, och blev en comeback för Green Day, som tidigare främst förknippats med sin musik från 1990-talet. Singeln "Boulevard of Broken Dreams" blev en stor hit. I Sverige har albumet sålts i över 60 000 exemplar (platina).

Simplon, bergspass mellan Brig, Valais, Schweiz och Domodossola, Italien. Vid passets högsta punkt, Simplon (2005 m ö.h.), står en örn i sten och vakar över passet.
Den första vägen över passet anlades i början av 1800-talet. Mellan 1898 och 1906 byggdes Simplontunneln, två 16,5 km långa parallella järnvägstunnlar. Simplontunneln var fram till 1988 världens längsta järnvägstunnel, men passerades av Seikantunneln. Den nuvarande landsvägen (E62) slingrar sig genom passet och har en maximal lutning på 10 %.

Stenfalk ("Falco columbarius") är en kompakt liten falk som häckar cirkumpolärt på norra halvklotet och är Europas minsta falk.
Stenfalkens släktförhållanden är inte helt utredda. Vad gäller storlek, form och färg är den ganska distinkt gentemot de andra falkarna. Resultat från studier av biogeografi och DNA indikerar att den tillhör en icke-monofyletisk utvecklingslinje av falkar, från Europa till Nordamerika, tillsammans med sparvfalk ("F. sparverius"), aplomadofalk ("F. femoralis") och dess närmsta släktingar.
Arten har en nordlig cirkumpolär utbredning och häckar på Island, Brittiska öarna, i Skandinavien, Baltikum, Ryssland, norra Asien och norra Nordamerika. Merparten av världspopulationen är flyttfåglar.
Stenfalken har förekommit på båda sidor av Atlanten under lång tid vilket bevisas av de genetiska skillnaderna mellan de eurasiska och nordamerikanska populationerna. Vissa auktoriteter förespråkar att de utgör två distinkta arter då genflödet mellan populationerna upphört för minst en miljon år sedan, och förmodligen mer. Det eurasiska taxonet får då artepitetet "aeasalon".
Eurasiatiska gruppen
Amerikanska gruppen
Stenfalken är den minsta arten i släktet "Falco". Den är en kompakt fågel med ganska breda vingar och lång stjärt. Stenfalken förväxlas ibland med kompakta mindre hökar som sparvhök, men har till skillnad från dessa spetsiga vingar. En adult hane blir mellan 25 och 30 centimeter lång och har ett vingspann på 50–65 centimeter. Hanen är kontrastrikare färgad medan honor och juveniler har gråbrun ovansida och ljusare, kraftigt längsstreckad, undersida och tvärbandad stjärt. Vaxhuden är gul och hos juveniler blågrå.
Underarterna skiljer sig mycket i fjäderdräkt. Generellt följer stenfalkens färgvariationerna i de två grupperna, oberoende av varandra, Glogers lag, vilket innebär att de färgstarkaste pigmenteringen förekommer hos de populationer som befinner sig i fuktiga områden, det vill säga närmre ekvatorn. Hanarna av underarten "suckelyi"', som lever i tempererade regnskogar vid stilla havet är nästan helt svart på ovansidan och kraftigt svartfläckad på buken, medan de ljusaste underarten, "pallidus", har mycket lite icke utspädd melanin överhuvudtaget, med grå ovansida och rödaktigt mönster på undersidan.
Den adulta hanen av "F. c. aeasalon" har blågrå rygg och stjärt och mörka vingspetsar. Undersidan är ljus med en fin, svart längsstreckning. Ansiktsteckningen är svag, där mustaschstrecket är otydligt med en antydan till ett rostaktigt nackband.
Stenfalken häckar gärna i övergivna bon efter kråkfåglar eller ringduvor. Den kan också lägga äggen på en klipphylla. Honan lägger i maj-juni 4-5 ägg och ruvar dem huvudsakligen själv i cirka en månad. Äggen har en gulvit botten, som i stor utsträckning täcks av rödbruna prickar. Ungarna blir flygfärdiga på runt en månad.
Stenfalken jagar framför allt småfågel, men ibland gnagare och insekter. Den kan ta sitt byte både i luften och på marken. Stenfalken sitter gärna på en något upphöjd plats och spanar efter byte.

Leland Stanford Junior University, vanligtvis känt som Stanford University eller Stanford, är ett privatfinansierat universitet i Stanford (som huvudsakligen består av universitetet) intill staden Palo Alto i Kalifornien, USA. Det grundades 1891 med hjälp av en donation från 1885 från guvernören Leland Stanford och hans hustru Jane Eliza Lathrop till minne av deras 1884 avlidne son Leland Stanford, Jr. 
Stanford University är ett av de mest prestigefyllda universiteten i världen och bland faktultetsmedlemmar och alumner återfinns 16 Nobelpristagare, golfspelaren Tiger Woods, tennisspelarna John McEnroe, Bob och Mike Bryan, Japans premiärminister Yukio Hatoyama, Israels f.d. premiärminister Ehud Barak och Herbert Hoover. Grundarna av HP, William Hewlett och David Packard, Googles grundare, Larry Page och Sergey Brin, och grundarna av Yahoo! har också studerat här. 
Universitetet upplät mark till företag för att skapa nära kontakter mellan forskning och näringsliv. Stanfords företagspark "Stanford Research Park", ursprungligen "Stanford Industrial Park", var en av de första i världen med inriktning mot högteknologi och bidrog till framväxten av Silicon Valley. Till universitetet hör också ett omfattande undervisningssjukhus av mycket hög klass.

This Type of Thinking Could Do Us In, ett musikalbum av Chevelle, släppt den 21 september, 2004.

Contraband är det första studioalbumet av Velvet Revolver, släppt den 8 juni 2004. Albumet tog sig upp på en första plats på Billboard 200.
Samtliga låtar skrivna av Velvet Revolver, om inte annat anges.

Palo Alto är en stad i Kalifornien, USA med 58 598 invånare (2000). 
Staden ligger i norra delen av Silicon Valley (cirka 60 kilometer sydöst om San Francisco och cirka 30 km nordväst om San Jose).
Där finns bl.a. det berömda universitetet Stanford University och även huvudkontor för ett antal kända högteknologiska företag, till exempel Hewlett-Packard.
Namnet "Palo Alto" är spanskt och betyder "hög påle", vilket i det här fallet syftar på ett högt träd som heter El Palo Alto och som fortfarande finns kvar. Trädet är en amerikansk sekvoja som växt på platsen i mer än 1000 år.
Palo Alto är en viktig centralort för dataindustrin i Silicon Valley. Staden hyser mer än 7 000 företag vilka tillsammans sysselsätter över 98 000 personer. Många framstående teknikföretag finns i Stanford Research Park på Page Mill Road, medan den närbelägna Sand Hill Road i grannstaden Menlo Park har blivit ett centrum för riskkapitalister. Stadens ekonomi följer i allmänhet den ekonomiska utvecklingen i resten av Silicon Valley. Välkända företag och forskning med huvudkontor i Palo Alto är: 
Dessutom har Palo Alto en livlig detaljhandel och utvecklad restaurangbransch. Stanford Shopping Center och downtown Palo Alto (runt University Avenue) är populära destinationer.

Lärkfalk ("Falco subbuteo") är en medelstor falk som häckar över stora delar av Palearktis. Den är en snabb och skicklig flygare som lever av stora insekter och småfåglar som den fångar i luften. För sitt födosök är den beroende av vatten varför den ofta uppträder vid sjöar, myrar eller vid kusten. Den placerar ofta sitt bo i ett övergivet kråkbo, gärna i en hög tall.
Lärkfalken är 29–35 cm lång och har ett vingspann på 70-84 cm. Den är ungefär stor som en tornfalk men med längre spetsigare vingar och kortare stjärt. Översidan är mörkt skiffergrå och den har röda "byxor" och undergump. Den mörka ansiktsmasken är kraftfull, med tydlig men kort falkmustasch. Lärkfalken har gul vaxhud och gula fötter. Undersidan är ljus med distinkta strimmor eller fläckar. Juvenilen är mörkbrun på ovansidan med ljusa bräm, har krämfärgad undersida med tydliga mörka streck. I flykten kan den på håll påminna om en seglare.
Lärkfalken är en flyttfågel som häckar i stora delar av Palearktis, från Atlantkusten till Kamtjatka. Den övervintrar så långt som till södra Afrika, södra Eurasien och Stora Sundaöarna.
Den delas ofta upp i två till tre underarter:
I Sverige är den ovanlig men förekommer som häckfågel över hela landet utom på västkusten och i det inre av Norrland. Det svenska beståndet flyttar vintertid till Afrika.
Lärkfalken föredrar öppna marker som ändå inte är helt utan träd. Den häckar i flera olika biotoper som jordbrukslandskap med insprängda sjöar, gles tallskog med myrar och älvar, och bergsskogar. Lärkfalken är beroende av vattenytor för sitt födosök varför den ofta uppträder vid sjöar, myrar och kuster. Den häckar gärna i kråkfåglars övergivna bon och föredrar boplatser i höga tallar med öppna ytor runt omkring. Honan lägger 2–4 ägg i juni, vilka huvudsakligen ruvas av henne i cirka fyra veckor. Äggen har bruna fläckar på gul bakgrund. Ungarna blir flygfärdiga på en månad, men matas av huvudsakligen honan ytterligare en tid.
Den lever mestadels av flygande större insekter och småfågel upp till starstorlek. Den fångar även svalor, tornseglare och fladdermöss. Bytena slås i flykten och fångade insekter förtärs också ofta i flykten. Viktigaste insektsfödan utgörs av trollsländor. Ungarna matas uteslutande med småfågel, gärna lärkor och ärlor. Den är mycket snabb och en skicklig flygare.
Lärkfalken har ett mycket stort häckningsområde och den globala populationen är stor. Den europeiska populationen uppskattas till 92 100–147 000 par, vilket innebär 184 000–295 000 adulta individer. Eftersom Europa utgör cirka 30% av det globala häckningsomrpdet uppskattas den globala populationen uppgå till 613 000–983 000 adulta individer. Dessa siffror är osäkra varför IUCN väljer att uppskatta den globala populationen till 500 000–999 999 adulta individer. Den globala trenden är minskande, men den europeiska bedöms som stabil. Alla dessa faktorer sammanräknat gör att IUCN inte bedömer arten som hotad utan kategoriserar den som livskraftig (LC).

Eleonorafalk ("Falco eleonorae") är en fågel i familjen falkar ("Falconidae").
Eleonorafalken är en slank medelstor falk med lång stjärt. Den har en längd på mellan 40 och 45 cm och ett vingspann på mellan 90 och 105 cm. Den förekommer i två morfer. Den ljusa morfen är mörkbrun till mörkgrå på ovansidan och blekt brun på bröstsidan med distinkta, svarta streck likt lärkfalken, dock utan dennas rödaktiga lår. Den mörka är mörkbrun med något ljusare ränder på bröstet men undantagsvis helt svart. Den skiljer sig från den liknande lärkfalken genom kindfläckens obrutna kontur och brun färg på undersidan istället för väl avgränsade röda "byxor".
Eleonorafalken är en flyttfågel som häckar på Sardinien, i Egeiska övärlden, i Cypern, längs Kroatiens, Italiens och Nordafrikas kuster, på de östligaste Kanarieöarna och längs Spaniens medelhavskust. Den övervintrar framför allt på Madagaskar, men även i östra Afrika och på Maskarenerna. 
I Sverige har fågeln observerats vid 15 tillfällen, senast 2006 då hela sex fynd gjordes.
Eleonorafalken livnär sig framför allt på flyttande fåglar, varför den häckar i juli-september när födotillgången är som störst. Den fångar även insekter. Häckningen sker i kolonier på öar och klippbranter som gärna vetter mot havet. Den är en skicklig flygare och ryttlar emellanåt.
Fågelns svenska och vetenskapliga namn hedrar Eleonora av Arborea (1350-1404), hjälte i Sardiniens kamp för självständighet från Aragonien och som utfärdade en lag som skyddade duvhök och falkar vid deras bon.

Tyrannosaurus Hives är ett musikalbum av den svenska rockgruppen The Hives, släppt den 20 juli 2004.
Albumet toppade den svenska albumlistan och gav bandet Grammisar för bland annat årets album och årets artist. På Billboard 200 nådde det 33:e plats. "Walk Idiot Walk" blev den största hitlåten från albumet och vann även en Rockbjörn för årets låt. "Diabolic Scheme" var med i filmen "Frostbiten" och spelades under eftertexterna.

Klavikordet är en enklare typ av klaverinstrument, vilken troligen utvecklades ur monokordet. 
Strängarna löper vågrätt och vinkelrätt mot tangenterna. Varje tangent har en metalltunga, som slås mot strängen då tangenten trycks ned. Samtidigt som tungan slår an tonen, fungerar den också som stall och förkortar strängen till önskad ton; den del av strängen som inte ska klinga är omvirad med ett tygband eller liknande.
Så länge tangenten hålls nedtryckt är metalltungan i kontakt med strängen. Detta kan ge upphov till flera effekter då tonen fortfarande kan påverkas efter anslaget; med förändring av trycket på den anslagna tangenten kan man åstadkomma ett vibrato (tekniken kallas bebung på tyska). Det går också att åstadkomma diminuendon och crescendon.
Tungans dubbelkaraktär gör att man kan använda samma sträng till flera toner genom att placera tungorna på olika ställen längs den, så länge inte den del av strängen som är på fel sida tungan och inte omvirad blir för lång. Ett klavikord med sålunda inbesparade strängar (för toner man ändå sällan spelade samtidigt) kallas "bundet" och var det vanliga fram till 1700-talet ungefär, då man började uppskatta sådana uttrycksfulla dissonanser som man behöver ett "obundet" klavikord till. 
Konstruktionen gör klavikordet till ett tonsvagt instrument som lämpar sig bäst för hemmamusicerande. Där var det å andra sidan det vanliga klaverinstrumentet ända tills pianot slog igenom; cembalon var ett dyrare och svårskött instrument för stora salar. I Sverige var det vanligen klavikordet man åsyftade med ordet "klaver".
De flesta klavikord har formen av en avlång trälåda med uppfällbart lock och klaviaturen längs ena långsidan, avsedd att läggas på ett bord eller en lätt bock, i storlek ungefär som en vanlig modern synt. Särskilt i Sverige byggde man dock mot slutet av 1700-talet större klavikord, som till det yttre liknade den tidens cembali och fortepianon, och som var så pass tonstarka att de möjligen bidrog till att pianot slog igenom långsammare i Sverige än på kontinenten. I Sverige användes benämningen "Stockholmsklaver".
Klavikordet hade sin storhetstid under den så kallade "känslosamma epoken" (samtida med den mer kända "galanta stilen") under 1700-talets förra hälft; i Sverige även under den gustavianska tiden. Men det hade ett liv också långt senare: musikläraren och naiv-målaren Josabeth Sjöberg från Stockholm avbildar sitt 'Stockholmsklaver' i sju av sina interiörakvareller så sent som 1862; det var först året därpå som ett arv gjorde att hon hade råd att ersätta det med en taffel.

The Empire Strikes First, Bad Religions trettonde studioalbum, släpptes den 8 juni, 2004.

Slagfalk ("Falco biarmicus") är en stor falk som främst förekommer i Afrika och på Arabiska halvön och som morfologiskt påminner om pilgrimsfalken.
Slagfalken förekommer sällsynt runt Medelhavet, dessutom i Afrika och på den Arabiska halvön, mestadels i torra miljöer.
Den delas upp i fem underarter:
Slagfalken skiljer sig från pilgrimsfalken främst genom något större storlek, blekare färgteckning och inslag av brunt i de mörka områdena i fjäderdräkten. Den har svagare ansiktsteckning och inte riktigt lika kraftig kroppsbyggnad som pilgrimsfalken. Den kan bli upp till en halv meter lång. Honorna väger ungefär 900 gram, medan hannarna är mindre och väger ungefär 600 gram.
Det huvudsakliga bytet är mindre fåglar, vanligen vaktlar och duvor. Det kompletteras med gnagare, fladdermöss, ödlor, insekter, spindlar och skorpioner. Livslängden kan bli upp till 20 år. Den får tre eller fyra ungar per kull.

Medúlla är ett det sjätte studioalbumet av den isländska musikern och sångerskan Björk, utgivet i augusti 2004 på One Little Indian Records.
Albumtiteln är latin och betyder 'kärna'. Utmärkande för detta album är den genomgående a cappella-stilen. Nästan inga instrument användes när skivan gjordes, utan det allra mesta bygger på den mänskliga rösten i form av kör (av The Icelandic Choir) och beatboxing (av Rahzel). Flertalet av låtarna är skrivna av Björk på egen hand medan produktionen sköttes tillsammans med Mark Bell och Valgeir Sigurðsson. Albumet har spelats in både på Island såväl som i Brasilien och Spanien. "Medúlla" uppnådde första placering i Vallonien, Estland, Frankrike, Island samt på amerikanska "Billboard"-listan 'Top Electronic Albums'. 
På albumet återfinns singlarna "Oceania", "Who Is It", "Triumph of a Heart" och "Where Is the Line". "Oceania", skriven tillsammans med textförfattarkollegan Sjón, var låten som Björk framförde vid Olympiska sommarspelen 2004 i Aten.
På webbplatsen Allmusic fick albumet betyget fyra av fem; "Det är svårt att anklaga Björk för att göra musik påverkad av kommersiella eller kritiska förväntningar vid någon punkt i hennes karriär, men hennes arbeten efter "Homogenic" är ännu mer fokuserade på att följa hennes salighet, oavsett om det innebär att spela och sjunga i Lars von Triers grymma musikal "Dancer in the Dark"; skapa smygande vaggvisor på "Vespertine"; eller, som med "Medúlla", skulptera ett album av nästan ingenting utom röst och sångsamplingar."

Tatarfalk ("Falco cherrug") är näst jaktfalken världens största falk. Arten är hotad, främst på grund av habitatförstöring och handel med ägg och ungar för falkenering. 
Tatarfalk häckar i Östeuropa och Asien, så långt österut som till Manchuriet i Kina. Den är framförallt en flyttfågel förutom i de allra sydligaste häckningsområdena. Den övervintrar så långt som till nordöstra Afrika, på Arabiska halvön, nordvästra Indien, och centrala Kina. Arten påträffas sällsynt utanför sitt utbredningsområde men observationer kan vara svårbedömda eftersom det finns förrymda falkenerarfalkar och även hybrider med andra stora falkar.
Tatarfalken delas upp i två underarter:
Tatarfalken är 47-55 cm lång, med ett vingspann på 105-129cm. Den är slankare än jaktfalken och med lång stjärt. Blekt huvud med mycket svag falkteckning. Könen lika.
Flykten är mindre aggressiv än hos mer flygskickliga falkar. Den fångar vanligen sitt byte in horisontell flykt, ej i dykning. Den föredrar öppen mark med ett fåtal träd.
Tatarfalken lägger 3-6 ägg i ett rede direkt på marken, eller i ett övergivet bo i ett träd. Båda könen ruvar äggen i cirka fyra veckor. Födan består till största delen av gnagare och andra små däggdjur. I mindre utsträckning fångar tatarfalken fåglar, som flyghöns, fälthöns, kråkfåglar, duvor och lärkor. Även ödlor och skalbaggar kan ingå i födan.
Tatarfalken kategoriseras som sårbar av IUCN. I Europa utgörs det främsta hotet av habitatförstöring men i resten av dess utbredningsområde är det främst handeln med ägg och ungar för falkenering som utgör det största hotat. Ett annat hot, som också är en effekt av falkenering, är att förrymda hybridfalkar häckar med vilda tatarfalkar.

Sex, Love and Rock 'n' Roll är ett musikalbum av den amerikanska punkrockgruppen Social Distortion, släppt den 28 september 2004.
Det var gruppens första studioalbum på åtta år, sedan "White Light, White Heat, White Trash" 1996, det längsta uppehållet mellan två album av gruppen dittills. Gitarristen Dennis Danell, jämte frontmannen Mike Ness bandets enda konstanta medlem, hade avlidit 2000, 39 år gammal. Han ersattes på albumet av Jonny Wickersham. Man hade också en ny trummis, Charlie Quintana.
Samtliga låtar skrivna av Mike Ness, om annat inte anges.

Jaktfalk ("Falco rusticolus") är världens största falk som förekommer cirkumpolärt i fjälltrakter och på tundra.
Jaktfalken förekommer i fjälltrakter och på tundra runt hela norra halvklotet. Den förekommer i Kanada, USA, Mexiko, på Grönland, Island, i Norge, Sverige, Finland, Frankrike, Grekland, Ryssland och Kina. Västeuropeiska och amerikanska populationer är starkare knutna till vatten.
Jaktfalken är en stannfågel förutom en mindre del som allra längst norrut. Ungfåglar drar dock regelbundet söderut under sina första vintrar och kan då ses långt söder om sina häckningsområden. Falken rör sig också spontant över stora avstånd.
Jaktfalken beskrevs systematiskt först av Linné i den tionde upplagan av "Systema naturae" under namnet "Hierofalco rusticolus".
Jaktfalken tillhör en grupp mycket närbesläktade stora falkar. Förutom jaktfalk omfattar gruppen slagfalk ("F. biarmicus"), tatarfalk ("F. cherrug") och juggerfalk ("F. jugger"). Den australiensiska svartfalken ("F. subniger"), räknas ibland även in i denna grupp. Gruppen utvecklades någon gång för omkring 2,5-2 miljoner år sedan men dog nästan ut någon gång för lite mer än 200 000 år sedan. Av ett flertal arter överlevde endast en i nordöstra Afrika. Samtliga arter i gruppen har utvecklats från denna ursprungspopulation.
I Altaj hybridiserar tatarfalk med jaktfalk i det fria och det genetiska materialet i gruppen är svåröverskådligt. Det har föreslagits att hela gruppen kunde kategoriseras som en art som då får namnet "F. hierofalco".
Det finns många färgvariationer och omkring ett dussin har beskrivits som underarter eller egna arter. Idag erkänns ingen underart. Den enda population som har en stabil avvikelse är den isländska stammen som är ljusare grå än den övriga världspopulationen. De delvis vita grönländska fåglarna uppvisar dock en stor variation och övergången till mörkare fåglar är klinal. Den isländska populationen behandlas av vissa auktoriteter som underarten "F. r. islandicus" (Brunnich, 1764).
En utdöd underart, "F. r. swarthi", levde under sen pleistocen, för 125 000 till 13 000 år sedan. Denna underart var något större än dagens jaktfalkar och lämningar har påträffats i Wyoming, New Mexico och Kalifornien.
Jaktfalken har en kroppslängd på närmare 60 centimeter och en vingspann upp till 130 centimeter. Den kan ibland förväxlas med duvhöken men har en aggressivare flygteknik och spetsiga vingar. Teckningen är gråspräcklig på ovansidan, de typiska falkkännetecknen är mycket svaga. Undersidan är ljus med mörk vattring. Nordligare former är ljusare - på Island är jaktfalken ljust grå och på Grönland finns den vita form med mörka fläckar som var den mest eftersökta statussymbolen inom falkeneringskonsten vid de europeiska furstehoven. Könen liknar varandra med enda skillnad att honan är något större. Yngre fåglar är oftast mörkare än adulta fåglar.
I Skandinavien består födan huvudsakligen av ripa, främst fjällripa. Omkring 80-85% av födan (räknat efter vikt) utgörs av ripa. Även de år som fjällripsbeståndet är magert och det är gott om lämlar föredrar jaktfalken fjällripa. Utöver ripa äter den lämmel och sork och även andra fåglar som änder, trastar, kråkfåglar och vadare. Den fångar i motsats till pilgrimsfalken huvudsakligen sina byten nära marken. Populationer i kustområden lever huvudsakligen av sjöfågel.
På grund av de hastigheter som pilgrimsfalken uppnår under sina störtdykningar när den jagar brukar den arten anses vara världens snabbaste djur men några faktiska vetenskapliga studier som prövat detta finns inte. I boken "The Gyrfalcon" hävdar Eugene Potapov och Richard Sale istället att jaktfalken kan vara snabbare.
Jaktfalken föredrar övergivna bon efter andra rovfåglar (även örnar) eller kråkfåglar. Ett jaktfalkspar behöver ta mellan 180-200 ripor från det att äggen lagts tills ungarna är flygkunniga, beräknat på en medelkull om 2,3 ungar.
Globalt är jaktfalken inte hotad, med ett stort utbredningsområde och en uppskattad världspopulation på 10 000-100 000 individer. På grund av detta kategoriseras den som livskraftig (LC) av IUCN. I Norden är den dock hotad och man uppskattar att det finns något hundratal par i de svenska fjälltrakterna vilket gjorde att arten på den svenska rödlistan från 2005 kategoriseras som starkt hotad (EN). I 2010 års rödlista, liksom 2015, kategoriseras den som sårbar (VU).
Det svenska namnet kommer av artens användning inom falkenering. På flera europeiska språk har den namn som anknyter till antingen dess storlek eller till dess vana att cirkla under spaning efter byte – det franska namnet "gerfaucon" går tillbaka antingen till högtyska "gîr" (gam) eller det latinska "gȳrus" (cirkel). Det vetenskapliga namnet betyder ungefär "landsbygdsfalk".

Flygelhorn är en variant av bygelhorn som oftast är stämt i B/Bess. Flygelhornet är ett populärt musikinstrument inom jazzen som ett mjukare klingande alternativ till trumpeten. I storband ingår flygelhorn ofta i saxofonsektionen. Det är ett bleckblåsinstrument. 
Ett flygelhorn har tre eller fyra ventiler och ett djupt munstycke. Somliga moderna flygelhorn är försedda med en fjärde ventil som sänker tonhöjden en ren kvart (liksom den fjärde ventilen på vissa eufonier, tubor och piccolotrumpeter eller trombonens ventil).

You Are the Quarry, ett musikalbum av Morrissey, släppt den 18 maj, 2004.
Detta är Morrisseys mest framgångsrika album, solo eller med The Smiths, med över 1 miljon exemplar sålda världen över.
Samtidigt som den vanliga versionen släpptes även en begränsad upplaga i digipack. Denna utgåva innehöll även en plansch (ungefär samma bild som albumomslaget) och en dvd med videon till "Irish Blood, English Heart".
Det finns även en utgåva med b-sidorna på en andra skiva.

Xiamen, tidigare känd som Amoy, är en stad vid kusten i provinsen Fujian i sydöstra Kina. Invånarantalet för den bofasta befolkningen (de facto) överstiger 2 miljoner, medan den registrerade befolkningen (de jure) låg på 1 530 000 i slutet av 2006. Till staden hör ön Gulangyu, som tidigare var en utländsk koncession och numera är en turistattraktion, och sedan 2017 listad av Unesco som världsarv.
Staden Xiamen är belägen på en ö med samma namn och under kejsartiden lydde själva staden oftast under Tong'nans härad, vilket i sin tur sorterade under Quanzhou-prefekturen. Först 1914 blev Xiamen en självstyrande stadskommun.
Xiamen hör till kulturområdet i södra Fujian, från vilka en stor del av Taiwans befolkning härstammar, och traditionellt har minnan-dialekten talats i staden. Den gamla romaniseringen "Amoy", som staden var mest känd som i väst, bygger på det lokala uttalet.
På grund av sitt strategiska läge i Taiwansundet har Xiamen traditionellt varit en tungt befäst stad och många befästningar finns att beskåda än idag. Den Ming-lojalistiske härföraren Zheng Chenggong använde Xiamen och Jinmen som fästen mot de invaderande Qingstyrkorna i mitten på 1600-talet och Xiamen var också krigsskådeplats under Opiumkriget, då brittiska styrkor ockuperade Gulanggyu.
Xiamen öppnades för handel med utlandet efter första opiumkriget 1839-1842, då ön Gulangyu också öppnades för utländsk bosättning. De flesta utlänningar pendlade mellan staden Xiamen, där de flesta utländska firmor var belägna, och Gulangyu, där de hade sina residens. 1902 grundades en internationell koncession på Gulangyu, vilket innebar att alla utländska makter som hade handelsfördrag med Kina förvaltade ön gemensamt. Med tiden bosatte sig även förmögna kineser på ön som fick en allt mer kosmopolitansk befolkning.
Under det andra kinesisk-japanska kriget ockuperades staden av Japan och efter kriget upplöstes den internationella koncessionen och alla utländska privilegier. I oktober 1949 blev området kring Xiamen skådeplats för en av slutstriderna i det kinesiska inbördeskriget, då nationalisterna besegrade kommunisternas armé i slaget om Guningtou. Utfallet ledde till att ön Jinmen, som är belägen precis öster om Xiamen-ön, förblev under nationalistisk kontroll och blev skådeplats för en rad långintensiva konflikter under 1950-talet. Efter det att Taiwan och Folkrepubliken Kina upprättade direkt handel 2008 har Xiamen blivit en viktig knutpunkt för handeln över Taiwansundet.
Xiamen består av sex distrikt:
Dessa sex distrikt utgör tillsammans det som är stadsdistriktet ("shìxiáqū") Xiamen, samtidigt som området även har status som subprovinsiellt stadsområde. Det betyder att området är på ungefär samma nivå som en så kallad stad på prefekturnivå men med mer självbestämmanderätt när det gäller saker som ekonomi och lagstiftning.
Xiamen är en av de få städer i Kina där stadsdistriktets gräns sammanfaller med gränsen för den högre administrativa nivån, vilket i det här fallet är den subprovinsiella staden.

Återkoppling eller återkopplad kan syfta på:

Pilgrimsfalk ("Falco peregrinus") är en stor och kraftfull falk med distinkt teckning i svart/grått och vitt. Ryggen är mörk och undersidan är ljus, med tät grå vattring. Ansiktsmasken är skarp med tydlig falkmustasch. Kroppslängden är 40-50 cm, vingspannet 80-110 cm (hanen de mindre värdena, honan de större). Hannen är ungefär kråkstor, honan som en korp.
En störtdykande pilgrimsfalk kan komma upp i en hastighet av 320 km/h eller mer, vilket gör att den brukar betecknas som världens snabbaste djur.
Pilgrimsfalken har en cirkumpolär utbredning och förekommer på alla kontinenter utom Antarktis. Merparten av de nordliga populationerna är flyttfåglar medan de sydliga är stannfåglar. 
Pilgrimsfalken har delats upp i en mängd underarter. Clements "et al." 2016 delar in den i 19 underarter fördelade i femton grupper. Här betraktas berberfalken som underart till pilgrimsfalk, vilket allt oftare sker. Sveriges ornitologiska förenings taxonomikommitté betraktar den dock fortfarande som en egen art, "Falco pelegrinoides".
Pilgrimsfalken av nominatformen mäter 34-58 cm och har ett vingspann på ungefär 80-120 cm. Könen har en liknande teckning, men likt många andra rovfåglar är honan tydligt större än hanen, upp till 30 procent. Hanar väger 440-750 gram och honor 910-1500 gram.
Underarterna skiljer sig både i storlek och i teckning. Ryggen och ovansidan på de långa spetsiga vingarna hos adulta individer är blåsvarta till skiffergrå med otydlig mörkare vattring. Den vita till roströda undersidan är mörkt tvärvattrad med tunna tvärgående linjer i mörkt brunt till svart. Stjärten, som är medellång, smal och med avrundad bakkant är på ovansidan färgad som ryggen men med tydligare och ljusare tvärgående band och med ett vitt ändband. Hjässan och dess "mustasch" är svart och kontrasterar mot de ljusa huvudsidorna och vita strupen. Vaxhuden vid näbbroten är gul, liksom dess fötter. Näbben varierar från grå med mörkare näbbspets till nästan helsvart. Klorna är svarta. Den juvenila fågeln är mycket brunare med streckad, snarare än vattrad, undersida, och har en ljusblå vaxhud.
Pilgrimsfalken häckar på klipphyllor eller i branter. Stup om minst 10 och upp till 100 meters höjd föredras, helst ska stupet ha vatten nedanför. Boet är ofta ett övergivet bo av korp eller mindre ofta kungsörn, annars direkt på klippan eller i träd i övergivna bon efter exempelvis kungsörn eller fjällvråk. De som inte får revir med lämpliga stup häckar ibland på marken eller i låga träd på myrar, men forskning har visat att dessa par lyckas sämre med uppfödningen av ungar på grund av sämre födotillgång.
I vissa amerikanska storstäder häckar pilgrimsfalken på skyskrapor som en ersättning för klipphyllor och branter och de jagar stadsduvor och andra stadslevande djur. I dessa fall uppvisar pilgrimsfalken en förvånande tålighet mot människans närvaro. 
Pilgrimsfalkar tillbringar ofta vintrar i fiskelägen och hamnstäder, där de jagar måsar, kajor och duvor.
Pilgrimsfalken är muskulös och en aggressiv flygare som slår sitt byte, nästan uteslutande fåglar i duvstorlek, i störtdykningar om över 200 km/h. Vad gäller maxhastigheten har olika studier pekat på olika resultat från 320 km/h till hastigheter på över 380 km/h. Dessa hastigheter gör att pilgrimsfalken sedan länge benämns som världens snabbaste djur men några faktiska vetenskapliga studier som prövat detta finns inte. I boken "The Gyrfalcon" hävdar Eugene Potapov och Richard Sale istället att jaktfalken kan vara snabbare.
Pilgrimsfalken använder sin hastighet och tyngd för att döda fåglar i luften genom att "krocka" ihjäl bytet. Under idealiska förhållanden kan en pilgrimsfalk urskilja en fågel av duvstorlek på ett avstånd av mer än 8 km. Skrattmås, duva, stare och trastar utgör tillsammans nästan 75% av bytena i vissa populationer. I andra områden kan vadare vara huvudbyte. Inte ens under lämmelår går pilgrimsfalken gärna över till gnagare, men jorduggla kan bli ett viktigt byte när dess antal stiger som följd av bytestillgången. Honans större storlek gör att hon genomgående kan slå något större byten än hanen.
De största naturliga hoten mot häckande pilgrimsfalkar är mård, räv och berguv. Nyss utflugna ungar tas ibland av andra större rovfåglar som duvhök. Jaktfalk tränger undan pilgrimsfalk när de finns i samma område. Berguv konkurrerar med pilgrimsfalken om häckningsplatser och är också en fara för ungarna.
Till skillnad från jaktfalken som är föremål för omfattande boplundring så utgörs de främsta hoten mot pilgrimsfalken av miljögifter, biotopförstöring av sekundära häckningsområden, som myrar som hotas av torvbrytning, och störningar vid häckning.
Den globala populationen är mycket stor och bedöms inte vara hotad, varför den kategoriseras som livskraftig (LC) av IUCN. Lokalt är den dock hotad efter att nästan ha varit utdöd, exempelvis i centrala och östra Europa, och i Skandinavien. I Sverige är den upptagen på Röda listan som nära hotad (NT).
I Europa var pilgrimsfalken allvarligt hotad från 1950-talet och fram till 1990-talet. Det största hotet kom från miljögiftet DDT, och andra liknande bekämpningsmedel, som användes inom jordbruk och skogsbruk. Det allvarligaste problemet var att häckande fåglar ruvade sönder sina ägg eftersom äggens skal blev mycket tunt som en följd av giftansamlingen i föräldrarna.
Den trädhäckande populationen i centrala och östra Europa minskade från 4000 par till att nästan vara utdöd. Ett bevarandeprogram lyckades rädda 20 par i Tyskland och Polen och utifrån dessa har populationen börjat återhämta sig men det krävs fortfarande stora insatser för att denna population helt ska återhämta sig i Tyskland, Polen, Ryssland, Vitryssland och Baltikum.
Den svenska populationen på över 1000 par krympte vid mitten av 1900-talet och bestod 1965 av bara 35 häckande par, och omkring 15 par i mitten av 1970-talet. 1976 överlevde inte en enda unge. Ett intensivt projekt inleddes av Naturskyddsföreningen, med avel, uppfödning och utsättning av ungar under namnet "Projekt Pilgrimsfalk". Projektet var lyckosamt och i och med lägre giftansamlingar i de adulta falkarna återhämtade sig populationen långsamt. 2002 bestod landets södra population, det vill säga i Skåne, Halland, Bohuslän, Dalsland, Östergötland och Gotland, av minst 39 häckande par. Norrbotten har den starkaste stammen, och några par finns i Västerbotten och Dalarna. Norge och Finland har något starkare stammar än Sverige, men har genomgått samma kris. I Danmark var pilgrimsfalken helt försvunnen, men enstaka par har nu återvänt. Ökningen i stammarna ligger nu omkring 10-20% årligen. Den stora arbetsinsats som krävts för att rädda den svenska pilgrimsstammen har i huvudsak varit frivillig.
Både dess vetenskapliga artepitet "peregrinus" och trivialnamnet "pilgrimsfalk" refererar till artens kringströvande levnadssätt som liknas vid pilgrimens. Äldre namn är "vandringsfalk", "mindre jaktfalk", "vanlig jaktfalk" och "slaghök". I Blekinge har den dialektalt kallats "valhök".
Pilgrimsfalken är Hallands landskapsfågel och förekommer även i Naturskyddsföreningens logotyp.

Hans "Ulf" Brunnberg, född 7 april 1947 i Stockholm, är en svensk skådespelare.
Brunnberg växte upp i Stockholm hos sin far efter att föräldrarna skildes 1958 när han var 11 år gammal. Båda Brunnbergs föräldrar men särskilt fadern betraktade hans yrkesval med ogillande. Brunnberg hade en bror som flyttade till Kalifornien. Brunnberg utbildades vid Calle Flygare och vid Balettakademien i Stockholm. Därefter var han engagerad hos Sandrews under två år och hann då med att vara med i bland annat den svenska uppsättningen av musikalen "Hair", tillsammans med Bruno Wintzell. Senare blev han fast anställd vid Stockholms stadsteater där han var verksam under 14 år. Han slog igenom i rollen som Johan i TV-pjäsen "Markurells i Wadköping" (1968), där han spelade mot Edvin Adolphson. Brunnberg tilldelades senare Edvin Adolphsons stipendium med motiveringen ""Brunnberg är en lymmel, men en satans begåvad lymmel"." 1971 medverkade han i nakenkabarén "Oh! Calcutta!" på Folkan.
Brunnberg var knuten till Stockholms stadsteater 1969–1976. Under 1980-talet medverkade han i flera farser och komedier på privatteatrarna i Stockholm bland annat "En man för mycket", "Kuta och kör" och "Oj då, en till" på Folkan. Under 1990-talet producerade han flera olika uppsättningar bland annat revyerna "Flott och lagom" och "Mulliga Vitaminer". Under några år i slutet av 90-talet var han teaterdirektör på Folkan och producerade exempelvis den svenska premiären av Yasmina Rezas "Art".
Brunnberg har varit flitigt anlitad som filmskådespelare och är mest känd för rollen som Ragnar Vanheden i de många filmerna om "Jönssonligan". 2005 belönades han med en Guldbagge i kategorin bästa manliga biroll för sin medverkan i Killinggängets film "Fyra nyanser av brunt".
Många minns honom även som Rutger Ahlenius i komediserien "Sjukan" (1995) och den olycklige Hans Wästberg i TV4-såpoperan "Tre Kronor", en roll han spelade i två säsonger 1994–1995. 
Brunnberg har turnerat med Riksteatern i en rad komedier: "Fullpackat" i regi av Björn Gustafson (1999), "Hela sjukan" - en teaterversion av tv-serien Sjukan (2001) och "Skaffa mig en tenor" (2010).
Efter framgången med "Fyra nyanser av brunt" gjorde Brunnberg en rad mer dramatiska roller också på scen: 2007 spelade han i det intima kammarspelet "Shining City" av Conor McPherson på Playhouse Teater vid Östermalmstorg och säsongen 07/08 återvände Brunnberg till Stockholm stadsteater för att medverka i "Västra kajen" av Bernard-Marie Koltès och i "Nakna damer på nedre botten mittemot" av Bodil Malmsten. Båda föreställningarna regisserades av Åsa Kalmér.
Han medverkade i säsong 5 av SVT-programmet "Stjärnorna på slottet" 2010–2011.
Ulf Brunnberg har även varit politiskt engagerad i det borgerliga lokalpartiet Lidingöpartiet och är mångårig medlem i Skattebetalarnas förening. Han driver också det egna filmproduktionsbolaget AB Prodekta.
 (svensk röst)
 (Danmark)
 (röst som Ocius P. Potter)

Reise, Reise ("resa, resa" alternativt "res dig upp" på svenska) är Rammsteins fjärde studioalbum, utgivet i september 2004. Albumet är producerat av Jacob Hellner och Rammstein själva och spelades in i El Cortijo Studios i Spanien.
Albumets titel har en tvetydig innebörd. "Reise" med inledande versal är ett substantiv som betyder "resa", men "Reise, Reise" är också de första orden i sjömansramsan "Reise, Reise aufstehen! Kommt hoch nach alter Seemannsart!", då med betydelsen "res dig upp". Enligt rykten var det från början tänkt att Yulya Volkova från t.A.T.u. skulle ha varit med i låten "Moskau", men istället blev valet Viktoria Fersh. Låten hade även alternativa textrader när den spelades live, jämfört med versionen som finns med på detta album. Låten "Dalai Lama" är en variant av Johann Wolfgang von Goethes dikt "Erlkönig".
Bandet blev stämda på grund av deras sång "Mein Teil". Armin Meiwes, den tyska kannibalen som låten handlar om, ansåg att låten var för starkt kopplad till honom och lämnade därför in en stämningsansökan mot bandet. Richard Z. Kruspe förklarade i december 2004 varifrån bandet hade fått inspiration till låten:
Ett påskägg finns på skivan, nämligen om man före första låten börjar spola bakåt. Då kan man få höra en inspelning från planet Japan Airlines Flight 123, en Boeing 747 som den 12 augusti 1985 kraschade in i ett berg, vilket ledde till att 520 av de 524 ombordvarande avled. På vissa versioner av skivan behöver man inte spola tillbaka något före första låten utan påskägget startar automatiskt före låten "Reise, Reise".
"Alla låtar är skrivna av Rammstein."

Bivråk ("Pernis apivorus") är en rovfågel som trots sitt namn inte är nära besläktad med vråkarna. Den är en långflyttare som häckar i Europa och delar av Asien och övervintrar i tropiska Afrika. Den lever främst av larver och puppor av bin och getingar, och av fullt utvecklade getingar och termiter.
Bivråken är en långflyttare som häckar i stora delar av Europa och delar av Asien och som övervintrar i tropiska Afrika. I Afrika har den stora likheter med dvärgörn i sin fjäderskrud. Under flytten kan den uppträda i stora flockar. Under sin långa flytt navigerar bivråken med hjälp av jordens magnetfält och visuella markörer som berg, floder och kustlinjer. Den följer mycket precisa flyttrutter och undviker större vatten där den inte kan termikflyga. Därför ses den i stora antal när den passerar Medelhavet vid Gibraltar sund, Bosporen och Israel, där avståndet mellan två landområden är som minst.
Bivråken mäter 46-58 centimeter på längden och har ett vingspann på 113-135 centimeter. Den är större och mer långvingad är den liknande ormvråken ("Buteo buteo"). I förhållande till denna är bivråken mer långhalsad och har ett mindre huvud, och den glidflyger på mjukt nedåtkupade vingar. Bivråkens stjärt är också längre, ungefär lika lång som vingbredden, och har fler stjärtband än ormvråken, både på ovan och undersidan, ofta med en till tre tunnare mörka tvärband vid basen, ett obandat mittparti och en bred mörk vingbakkant. Denna bandning går också igen på vingarna. 
Bivråken har variabel fjäderdräkt, både som juvenil och adult, och förekommer i mörk, mellan, ljus och rödbrun morf. Könen går att skilja åt genom fjäderdräkten vilket är mycket ovanligt för så här stora rovfåglar. Hanen har blågrått huvud medan honans är brunt. Honan är också något större och mörkare än hanen. Den adulta bivråkens iris är lysande gul medan juvenilens är mörk.
Dess läte är ett klagande visslande "piii-lu" som ibland jämförs med kustpiparens lockläte.
Bivråken häckar i skogsområden, både barr- och lövskog, och den lever ett mycket undanskymt liv. Paret håller förmodligen samman hela livet. Den utnyttjar ofta ett fjolårsbo eller ett bo byggt av en annan rovfågel. Vanligtvis läggs ett till två ägg, men tre förekommer. Föräldrarna ruvar äggen tillsammans i ungefär en månad. Ungarna stannar sedan i boet i ungefär 40 dagar och blir sedan matade i ytterligare två veckor utanför boet tills de är flygga. Häckande hanar är mycket territoriella.
Den lever främst av larver och puppor av solitärbin och getingar, men även fullt utvecklade getingar. Födan består även av andra insekter som humlelarver och av puppor, små däggdjur, grodor, reptiler, fåglar, frukt och bär. I Afrika lever den bland annat av flygande termiter.
Arten har ett stort utbredningsområde som uppskattas till 10 000 000 km². Den globala populationen uppskattas bestå av 100 000-1 000 000 individer. Globalt är bivråken inte hotad och IUCN kategoriserar den som livskraftig (LC). Dock är många lokala populationer starkt hotade. 
I Sverige var bivråken upptagen som starkt hotad (EN) i rödlistan fram till 2010 års rödlista, då den klassificerades som sårbar (VU), och som nära hotad (NT) efter det. I Finland var den klassificerad som nära hotad 2000, men blev klassificerad som sårbar 2010.
Dess vetenskapliga namn "apivorus" betyder "biätare" och refererar precis som det svenska trivialnamnet på dess diet. Bin är dock inte speciellt viktiga ur födohänseende i förhållande till getingar. Bivråken har tidigare även kallats "vesphök" och "slaghök".

Brun glada ("Milvus migrans") är sannolikt jordens talrikaste rovfågel och brukar delas upp i fem till sju underarter. I tropiska områden uppträder arten i stora mängder runt människornas bosättningar och dras gärna till soptippar och avstjälpningsplatser.
Brun glada är omkring 48–58 cm lång och har ett vingspann på 130–155 cm. Den skiljs från röd glada på mörkare dräkt och är något mindre, ungefär stor som en ormvråk. Vingarna är breda med handpennor som spretar ut och stjärten är grunt kluven. Adult fågel är jämnfärgat ljusbrun med ett något blekare huvud. Juvenilen är brokigare och ljusare beroende på vitgula bräm på nästan alla kroppsfjädrar.
Den bruna gladan är högljudd och dess revirläte liknar röda gladans men är grövre och mer utdraget. Lätet avslutas med ett darrande rop som påminner om skrattmåsens.
Brun glada har ett mycket stort utbredningsområde och häckar i Europa, Afrika, Asien och Australien. Delar av populationen är flyttfåglar medan andra är stannfåglar.
Arten delas ofta upp i sju underarter:
Urskiljs ofta som den egna arten gulnäbbad glada ("Milvus aegyptius"). Genetiska studier visar att denna är skild från både brun och röd glada.
Brun glada glidflyger ofta på termikvindar när de söker föda. Flykten är lätt och den byter lätt riktning i luften. När de lokaliserat ett byte sänker de sig ned mot marken med benen hängande. Föda består av små djur (som gnagare), fisk, hushållsavfall och as. Arten är opportunistisk och boplundrar andra arter och tar även fåglar och fladdermöss. De har också observerats söka sig till rök och eldsvådor där de fångar flyende smådjur. Det indiska beståndet har anpassat sig till ett liv i städer och återfinns i tätbefolkade områden där de kan ses i stora glidflygande flockar. I Spanien attackerar den häckande sjöfågel, speciellt sommartid för att ta deras ungar. Arten har också observerats ta artfränders ungar och ägg.
Vintertid bildar brun glada stora flockar. Innan en sådan grupp slår sig till ro om natten, flyger den ofta runt. Under flytten bildar den ofta stora flockar, speciellt innan den ska passerar större vatten. Den indiska beståndet, av underarten "govinda", uppvisar säsongsbundna populationsfluktuationer där de största koncentrationerna observeras mellan juli till oktober, efter monsunen, och det har föreslagits att arten genomför lokala förflyttningar för att undvika häftiga skyfall.
Över artens utbredningsområde infaller häckningssäsongen vid olika tillfällen. För det indiska beståndet av brun glada inträffar häckningssäsongen vintertid före monsunen medan de europeiska beståndet häckar sommartid. Boet består av ett slarvigt hopsatt plattform av grenar och växtmaterial, som placeras i ett träd. Boet kan återanvändas under flera år. I Italienska alperna tenderar arten att placera sitt bo i närheten av vatten vid branta klippor eller i höga träd. Boet kan placeras för att optimera skydd mot vind och regn. Boet kan ibland dekoreras med färgstarka material som vit plast och en studie gjord i Spanien föreslår att detta beteende kan fungera som en signal till andra glador att hålla sig borta. Efter parbildningen parar sig hanen vid flera tillfällen med honan och polyandri är vanligt. En hane kopulerar ofta flera gånger när den återvänder till honan efter födosökning, eftersom detta höjer sannolikheten för att hans spermier befruktar äggen och inte dem från en annan hane. Hanen och honan bygger boet tillsammans, ruvar äggen tillsammans och tar hand om sina ungar tillsammans. Den genomsnittliga kullen består av två, ibland tre, ägg. De ruvar äggen i 30–34 dagar. Vid en studie av det indiska beståndet stannade ungarna i boet i nästan två månader. En europeisk studie visade att ungar som kläcks senare, blev flygga snabbare. Samma studie visade också att föräldrarnas omhändertagande av ungarna minskade snabbt i och med de adulta fåglarnas behov av att flytta. Ungar i samma kull är aggressiva mot varandra och ofta blir den svagare ungen dödad. Föräldrarna vaktar och försvarar sitt bo och ungarna genom att störtdyka mot hot som närmar sig.
Den nykläckta ungen är täckt med dun, vilket ruggas till en andra uppsättning dun efter 9-12 dagar, utom på huvudet. Den börjar anlägga kroppsfjädrar 18-22 dagar efter kläckningen. Fjädrarna på huvudet börjar bli synliga efter 24-29 dagar. Först livnär sig ungarna på föda som fallit till botten av boet och börjar sedan kunna slita loss köttstycken efter 33–39 dagar. Efter 17–19 dagar kan de stå upp och de börjar flaxa med vingarna efter 27–31 dagar. Efter 50 dagar börjar de förflytta sig till grenar i närheten av boet. De blir könsmogna under sitt andra levnadsår.

Ormörn ("Circaetus gallicus") är en medelstor hökfågel i familjen hökartade rovfåglar som förekommer i södra Europa österut till Sydostasien.
Vuxna ormörnar är 62-67 cm långa med en vingbredd på 170-185 cm. Den känns igen på den övervägande vita undersidan. Ovansidan är gråbrun. Haken, strupen och övre bröst är blekt jordbrun. Stjärten har tre eller fyra band. Huvudet är relativt stort och ugglelikt med gula ögon. Den är mestadels tystlåten.
Ormörnen är en välutvecklad flygare och tillbringar mer tid i luften än de andra arterna i släktet. Den föredrar att kretsa över kullar och bergstoppar på plana vingar på uppåtvindar och jagar oftast från en höjd på upp till 500 meter. I öppna landskap ryttlar den gärna som en tornfalk. 
Ormörnar bebor främst öppen och torr terräng med inslag av berg och skog, i norr även i floddalar och i tätare skog. Den kräver träd för att häcka och öppna marker för att kunna födosöka. Fågeön lägger endast ett ägg. Den kan bli 17 år gammal. 
Precis som fågelns namn antyder lever ormörnen främst av ormar, vilket kan leda till rena kamper på marken, men också ödlor. Tillfälligt tar den också mindre däggdjur upp till en hares storlek, sällsynt fåglar och stora insekter. 
Ormörnarna är den enda arten i sitt släkte som förekommer i Europa och Asien istället för i Afrika söder om Sahara. Den häckar från nordvästra Afrika och sydvästra Europa norrut till Finska viken bort till Balchasjsjön, nordvästra Kina samt norra och nordvästra Mongoliet; söderut till Mindre Asien genom Levanten, södra Kaukasus samt norra och västra Iran. Isolerade populationer finns dels på Indiska subkontinenten samt i Små Sundaöarna från Lombok till Timor. De västliga populationerna flyttar till Sahel i Afrika i månadsskiftet september-oktober och återvänder i april-maj. De östliga stannar i södra Asien eller rör sig mot Sydostasien, vissa till Stora Sundaöarna.
Ormörnen är monotypisk, det vill säga att man inte anser att den bör delas in i underarter. Den asiatiska populationen fördes tidigare till en egen underart, "heptneri", men variationen är klinal. Möjligen bör den mycket isolerade populationen i Små Sundaöarna urskiljas som en egen underart på grund av i genomsnitt mindre storlek och avvikande ruggningstid, men kunskapen är begränsad.
Arten anses vara nära släkt med Beaudouins ormörn och svartbröstad ormörn, så pass att de senare betraktats som en del av ormörn på grund av påstådda blandade par och intermediära individer. Nu anses alla rapporter om blandhäckning vara ett resultat av felaktig artbestämning av subadult svartbröstad ormörn och att alla individer går att artbestämma till endera art.
IUCN kategoriserar fågeln som livskraftig på grund av mycket stort utbredningsområde, stor population och i stort stabil populationsutveckling. I Europa är den dock relativt sparsam, med omkring 20.000 häckande par.

Rammstein (uttal: ) är ett tyskt industrimetalband som grundades 1994 i Berlin. Mer specifikt räknas bandet till den nya musikstilen Neue Deutsche Härte. Gruppen är bland annat känt för sina eldsprutande och effektfyllda liveshower.
Namnet Rammstein syftar indirekt på den tyska staden Ramstein-Miesenbach där en flyguppvisningskatastrof utspelade sig 1988 på den NATO-kontrollerade flygbasen Ramstein Air Base. Det extra m:et i Rammstein medför att den direkta betydelsen blir "rammande sten", eller "murbräcka" i överförd betydelse.
Rammstein bestod ursprungligen av fyra medlemmar, Richard Z. Kruspe, Till Lindemann, Christoph Schneider och Oliver Riedel. De deltog i en tävling för nya band och vann med sin demo. Priset var att få spela i en riktig studio. Snart tillkom även Paul H. Landers på elgitarr och Christian "Flake" Lorenz på klaviatur. 
Bandet bildades i januari 1994 och medlemmarna kom alla från olika band innan dess. Landers och Lorenz kom ifrån bandet "Feeling B", Kruspe från bandet "Orgasm Death Gimmick", Lindemann från bandet "First Arsch", Riedel från bandet "The Inchtabokatables" och Schneider från bandet "Die Firma".
1995 fick Rammstein ett skivkontrakt med Motor Music Records och släppte sin första singel "Du riechst so gut" och kort efter det albumet "Herzeleid" som producerades i Stockholm. Albumet blev en stor försäljningsframgång. Rammstein turnerade tillsammans med bandet Project Pitchfork och lite senare var de förband till Clawfinger. Eld blev ett tema i Rammsteins scenshow och detta var mycket populärt hos publiken. I början gjorde de specialeffekterna själva, men efter att en brinnande bjälke fallit ner på scen anlitade de proffs.
Rammstein är för närvarande Tysklands största musikexport, och alla deras album har uppnått guld- och platinastatus med totalt över tolv miljoner sålda inspelningar. En förklaring till Rammsteins popularitet är att gruppens musik även är influerad av syntmusiken och därför gör att både hårdrockare och synthare tilltalas av musiken. Syntbandet Depeche Mode har varit en inspiration för Rammstein; bland annat har de gjort en cover på låten "Stripped".
Gruppen har spelat flera gånger i Sverige, bland annat på Malmö Arena 2009, på festivalen Metaltown i Göteborg juni 2005 och 2010. Där skadade Lindemann sitt knä när Lorenz körde på honom med sitt Segway-fordon vilket gjorde att de fick ställa in sin Asien-turné samma år. På deras Made in Germany 1995–2011-turné spelade de i Globen i februari 2012. De spelade på Bråvalla festival i juni 2013 samt juni 2016.
Rammsteins musik spänner över flera undergenrer av rockmusik, men klassificeras oftast som en variant av industrial metal eller heavy metal, mer specifikt som Neue Deutsche Härte. Vissa låtar, som "Feuer frei!", är influerade av punk och hårdrock. Andra låtar, särskilt från de två första albumen, har mer gemensamt med synthmusik, till exempel "Du riechst so gut". Ett mindre antal låtar är närmast att klassificera som pop.
Rammsteins texter är övervägande på tyska. Enligt Oliver Riedel passar tyska bra för heavy metal-musik: "Franska må vara kärlekens språk, men tyska är ilskans språk". Det finns dock några Rammsteinlåtar som inte är på tyska. Låten "Te quiero puta!" är helt på spanska. I "Moskau" är refrängen och sticket till största delen på ryska, men på konserter sjunger bandet ofta en tysk text i sticket. Flera rader på engelska är infogade i "Amerika" och "Pussy", och i duetten "Stirb nicht vor mir (Don't Die Before I Do)" sjunger Sharleen Spiteri sina verser på engelska. Bandet har även spelat in engelska versioner av "Engel", "Du hast" och "Amerika", samt gjort covers på Depeche Modes "Stripped" och Ramones "Pet Sematary", med originaltexter på engelska.
Bandets texter är ofta utmärkande med en mörk men subtil humor, och berör teman som är mer eller mindre tabu eller i alla fall ovanliga inom modern musik, som i "Mann gegen Mann", i vilken homosexuellas situation tas upp: "Ich bin der Alptraum aller Väter" ("Jag är alla fäders mardröm"), eller "Tier", som hårt och dömande beskriver hur en far våldtar sin dotter, och hur hon förstörs inombords: "Was bist du? Doch nur ein Tier" ("Vad är du? Blott ett djur"). I låten "Zwitter" gestaltar sångaren en narcissistisk hermafrodit och sjunger om hur han kan älska med sig själv. Andra kännetecken för texterna är en viss brutalitet, till exempel "Stein um Stein", som handlar om hur sångaren begraver sin älskade levande, och "Spring", där en folkmassa samlas kring en man som är i färd att begå självmord genom att hoppa från en bro. Han ångrar sig, men folkmassan försöker förmå honom att fullfölja självmordet. Låten slutar med att sångaren sparkar mannen i ryggen så att han faller från bron.
Trots rykten om en nazistisk/rasistisk, fascistisk/högerextrem ideologi har Rammstein ett uttalat icke-politiskt syfte med sina texter. Bandet dementerade ryktena med låten "Links 2-3-4"; "links" betyder vänster, vilket är där bandet enligt texten har hjärtat, men låten är ironiskt uppbyggd runt militära teman som marschtakt.
Rammstein använder sig ofta av ett målande bildspråk, som i "Feuer und Wasser", där sångaren beskriver sin kärlek till en kvinna som utan framtid och hopp med orden: "Feuer und Wasser kommt nicht zusammen. Kann man nicht binden, sind nicht verwandt" ("Eld och vatten kommer inte samman. Kan man ej binda, är inte av samma sort"). I flera låtar spelar bandet medvetet på tvetydigheter i ordval och meningsstruktur. Mest känd är "Du hast", som med textraderna "Du. Du hast. Du hast mich. Du hast mich gefragt" spelar på att "du hast" ("du har") och "du hasst" ("du hatar") är homofoner, vilket gör att meningen helt byts när textraden är komplett.
Rammstein gav i maj 1999 ut boken "Liederbuch" med text och tabulatur till 14 av bandets låtar.
Det har förekommit spekulationer om att låten "Weisses Fleisch" ifrån albumet "Herzeleid" skulle ha inspirerat gärningsmännen till Columbinemassakern. Detta ska ha grundats på att både Eric Harris och Dylan Klebold var Rammstein-fans och att låten öppnar med frasen "Du auf dem Schulhof, ich zum Töten bereit" (ungefärligt översatt till "Du på skolgården, jag är redo att döda"). Bandet svarade på anklagelserna med följande meningar:
Utöver detta har det sagts att gisslantagarna under gisslandramat i Beslan lyssnade på Rammstein-låtar för att hålla sig alerta. Pekka-Eric Auvinen, mannen som låg bakom massakern på Jokela skola, sägs ha lyssnat på Rammstein men det har även nämnts att hans musiksmak inte påverkade hans beslut på något sätt. Anton Lundin Pettersson, mannen bakom skolattacken i Trollhättan, lyssnade på Rammstein men liksom med Auvinen är kopplingen mellan hans våldsdåd och hans musiksmak oklar.
I enstaka fall har Rammstein inspirerats av litterära klassiker:
Rammsteins scenframträdanden kännetecknas av mycket pyroteknik och show. I deras tidiga karriär hällde de ofta fotogen på scenen och tände på, men till följd av de skador och olyckor som följde började bandet snart att anlita professionella pyrotekniker. I deras repertoar ingår i dag bland annat eldkastare, såväl lösa som fastsatta på ansiktsmasker och instrument, och en dildo med vilken Lindemann simulerar samlag med Christian "Flake" Lorenz i anslutning till låten "Bück dich".
Till Lindemann har framfört låtar med en brinnade kappa om axlarna, främst under låten "Rammstein", vilket kan ses på live-DVD:n "Live aus Berlin" från 1998. Under samma föreställning beger sig Flake ut i publikhavet i en gummibåt, och Lindemann kan ses piskande sig själv under framförandet av låten "Bestrafe mich" ("Bestraffa mig"). Lindemann är numera även utbildad pyrotekniker. Gummibåten används fortfarande under deras turnéer men numera är det Oliver Riedel som sitter i den. Under bandets "Reise, Reise"-turné (november 2004–juli 2005) uppträdde Rammstein för över 1 miljon människor i 21 olika länder världen över.
Rammsteins musik har använts som filmmusik, först i "Lost Highway" med låtarna "Rammstein" och "Heirate mich", sedan även i filmer som "Lilja 4-ever", "xXx", "The Matrix", "How.High", "FearDotCom", "Big Nothing" , "Resident Evil" och "".

Chinese Democracy är det sjätte studioalbumet av den amerikanska hårdrocksgruppen Guns N' Roses. Albumet släpptes som helhet streamat på bandets Myspace-sida 21 november 2008 och i fysisk form på flera håll i världen den 22 november. I Storbritannien släpptes albumet 24 november. Albumet ska också vara ett av tre i en serie av nya album enligt den förra Skid Row-sångaren Sebastian Bach som medverkar på spåret "Sorry".
Axl Rose sa i ett brev den 14 december 2006 att albumet skulle släppas 6 mars |2007. Två dagar innan det sagda utgivningsdatumet skickades ett nytt brev ut som sa att inspelningarna var klara. Detta gjorde däremot att 6 mars 2007 inte kunde bli albumets utgivningsdatum.
26 mars 2008 gick det amerikanska läskföretaget Dr Pepper ut med att "om Axl släppte "Chinese Democracy" innan årets slut" skulle alla amerikaner, utom de forna Guns N' Roses-gitarristerna Slash och Buckethead, få en gratis läsk. Dr Pepper höll sitt löfte då albumet faktiskt släpptes år 2008. Axl Rose lär för övrigt ha sagt att han var villig att dela sin läsk med Buckethead, eftersom han trots allt medverkar på skivan.
Tre av låtarna släpptes innan albumets utgivning: "Shackler's Revenge" som finns på TV-spelet Rock Band 2; titelspåret "Chinese Democracy" som släpptes som första singel den 22 oktober 2008 samt andra singeln "Better" som släpptes den 17 november 2008.
20 november 2008 meddelade BBC att albumet hade släppts på gruppens Myspace-sida, tre dagar innan det skulle ges ut i USA.
CNN rapporterade 24 november 2008 att hela albumets förbjudits i Kina, på grund av titelspårets kritik mot den kinesiska regimen och en referens till Falungong. Tidningen Global times som styrs av Kinas kommunistiska regering har skrivit att bandet i och med skivan ”vänder sin spjutspets mot Kina”, och det kinesiska utrikesdepartementets talesman Qin Gang lär ha sagt att "Så vitt jag vet är det många som inte gillar sådan här musik eftersom den är för skränig och högljudd".


Sissi Sigrid Kaiser, tidigare "Sigrid Kaiser", född "Zacharias" 10 september 1924 i Stockholm, död där 3 mars 2006, var en svensk skådespelare.
Det var på Norrköpings stadsteater Sissi Kaiser inledde sin karriär som skådespelare men hon var också verksam bland annat vid Dramaten. De flesta av de 50-talet roller hon hann med under sin karriär var dock inom filmen och det var i Arne Mattssons film "Kärlekens bröd" hon slog igenom 1953. Hon hade roller i filmer av bland andra Arne Ragneborn, för övrigt hennes svåger, och Ingmar Bergman. I många år framförde hon Dagens dikt i radion.
På senare år medverkade hon i flera roliga episoder där hon som en "fin dam" försattes i en oväntad situation. I en buss-scen i "Morrhår och ärtor" från 1986 fastnade hennes handske i Gösta Ekmans gylf. Hon sågs även i TV-reklamen för det svenska tjejlandslaget (2003), där hon "gav fingret" åt det tyska laget.
Kaiser var dotter till läkaren Josef Zacharias och Märtha Asch samt syster till socialarbetaren och författaren Gun Zacharias och moster till Ann Zacharias.
Hon var en kortare tid i unga år gift med Hans Kaiser, som då var Stockholmsrepresentant för Enköpings Mössfabrik, och fick sönerna Gösta och Björn Kaiser, som båda är verksamma vid Nextport i Stockholm (2012).

Volkswagen Typ 181-Safari är ett jeepliknande fordon. Bilen tillverkades med de flesta karossytor plana. Förebilden var den gamla "Kübelwagen" typ 82, från andra världskriget. Bilen var i produktion under åren 1969-1979. Volkswagen Typ 181 tillverkades för militären fram till 1983.
Bilen användes av det tyska försvaret Bundeswehr ett antal år. Den togs fram som ersättare till DKW Munga och presenterads vid IAA i september 1969. Den var till en början tänkt som tillfällig ersättning innan Europajeepen skulle komma. Europajeepen var ett projekt som planerads av Frankrike, Italien och Västtyskland som aldrig kom att realiseras. Den fanns också på den civila marknaden. Bilar producerades i Mexiko, till ett antal av 64254 stycken, under namnet Volkswagen Safari. Man använde namnet "Kurirerwagen" vid lanseringen för att undvika kopplingar med Kübelwagen som använts av Wehrmacht under andra världskriget. Den var en modernare variant av denna modell som var större, tyngre och kantigare.
Bilen byggdes på Karmann-Ghia typ 14:s bottenplatta och hade en motor på 1 500 ccm; 44 hkr vid 4 000 varv/min. Från augusti månad 1970 kom en ny motor på 1 584 ccm och 44 hkr med "Muldenkolben" vilket betydde kolvar med försänkning för reducerad kompression, 6,6.
1973 kom det en ny motor med mer effekt 48 hkr med kompression 7,3 men fortfarande samma volym 1 584 ccm. På bilar till USA och Kanada modellår 1974 fanns det motorer med L-Jetronic och 50 hkr. Framvagnen var av en lätt modifierad Typ 1 modell. Bakaxeln var ursprungligen från den gamla Typ 2, med pendelaxlar och nerväxlingshus, för att öka markfrigången. Med pristillägg kunde differentialspärr erhållas. Modellåret 1974 fanns det en modell med namnet Acapulco. Den hade blåvittrandigt kapell med specialkedjor att använda när man körde utan dörrar.
Produktionen startade i Wolfsburg 1968 då 16 exemplar tillverkades. Fram till 1974 producerades totalt 57 574 fordon i Wolfsburg innan produktion flyttades till Hannover där 10 629 fordon tillverkades 1974-1975. 1975-1978 tillverkades 2323 fordon i Emden. 1978-1980 tillverkades bilen i Mexiko. Det rörde sig om CKD-byggsatser som exporterades till Mexiko men även till USA. I USA kallades bilen "The Thing". I USA upphörde dock försäljningen 1974 i samband med att Typ 181 inte klarade de nya krocktesterna.
Volkswagen Typ 181 har inte minst förekommit inom amerikansk populärkultur. Den förekommer bland annat i Familjen är värre, 50 First Dates, Rat Race och . Inom TV kör bland annat Patty och Selma i Simpsons återkommande en gul Volkswagen Typ 181. I TV-filmen Pirates of Silicon Valley kör Steve Wozniak en Typ 181.

St. Anger är Metallicas åttonde studioalbum, utgivet den 5 juni 2003. På albumet fick deras producent Bob Rock spela bas. Strax efter gick deras fjärde basist Robert Trujillo med i bandet.
Albumet symboliserar Metallicas svåra tid efter Jason Newsteds avhopp då de övriga tre medlemmarna tvingades ta itu med sina inbördes konflikter. Alla låtarna har någon form av betydelse; titelspåret ""St. Anger" handlar om den ilska som framför allt sångaren James Hetfield tampats med i kombination med sina alkoholproblem. "My World" handlar om egoismen som rådde i bandet. "Shoot Me Again"" handlar om konflikten med Napster, då många fans svek. Albumet har kritiserats av fans för det medvetna "dåliga", eller underproducerade, ljudet och för att låtarna inte innehåller gitarrsolon. Trots att det är deras kommersiellt minst framgångsrika album blev det mött med bra kritik lite här och var.
Alla låtar är skrivna av Kirk Hammett, James Hetfield, Bob Rock och Lars Ulrich.

Brun kärrhök ("Circus aeruginosus") är en rovfågel inom familjen hökartade rovfåglar ("Accipitridae").
Den adulta fågeln har en kroppslängd på 42-56 cm och ett vingspann på 115-140 cm. Som hos flertalet rovfåglar så är honan större än hanen. Den adulta hanens rygg och ovansidan av armpennorna och inre vingtäckarna är bruna. Handpennorna och de yttre vingtäckarna är ljust gråblå och det yttre vingpennorna är svarta. Den har en ljust gråblå stjärt och undersida. Den adulta honan är mörkt brun, med ljus teckning på huvudet och vingens framkant. Ungfåglarna liknar honan, men saknar mycket av den ljusare teckningen.
Den jagar främst längs strandkanten av vassrika sjöar och över våtmarker, där den glidflyger. Vingarna hålls då högre än hos de flesta andra rovfåglar. Den bruna kärrhöken är en opportunist och jagar små däggdjur och fåglar genom överraskningsattacker, genom att långsamt glida över fält och hedar, och i kanten av våtmarker och i strandkanten. 
Häckningssäsongens början varierar från mitten av mars till början av maj. Hanen bildar ofta par med två eller till och med tre honor. Paren håller oftast bara ihop under en häckningssäsong, men det förekommer par som håller ihop i flera år. Det plattformsliknande boet byggs direkt på marken av grenar, vass och gräs. Det placeras ofta på vassbädd, men de häckar även på åkrar. I genomsnitt lägger den 3-5 ägg, men kullar med upp till åtta ägg har observerats, som ruvas av honan i 31-38 dagar.Honan tar sedan hand om ungarna i 35-40 dagar tills de är flygga.
Tidigare inkluderades flera kärrhökstaxa i "C. aeruginosus". Flertalet av dessa taxa behandlas idag som goda arter som brokig kärrhök ("C. spilonotus") i östra Asien, australisk kärrhök ("C. approximans") i Australasien och réunionkärrhök ("C. maillardi") på öar i västra Indiska oceanen.
Brun kärrhök häckar i hela Europa, nordvästra Afrika, norra delarna av Mellanöstern och Centralasien. Den häckar i nästan alla länder i Europa, men är frånvarande i norra Skandinavien och i fjälltrakterna. Den är sällsynt på de brittiska öarna och häckar för närvarande inte på Irland och i Wales. I Mellanöstern återfinns populationer i Turkiet, Irak och Iran och i Centralasien sträcker sig artens utbredning österut så långt som till nordvästra Kina, Mongoliet och Bajkalsjönsregionen i Sibirien.
Arten delas ofta upp i två underarter:
I Sverige häckar den bruna kärrhöken främst i Skåne, på Öland och Gotland. Den är mindre vanlig i Mellansverige, samt sällsynt i Norrbotten. Den övervintrar i Medelhavsområdet eller tropiska Afrika.
Den bruna kärrhöken har minskat i många områden från 1800-talet till sent 1900-tal på grund av jakt, förstörelse av livsmiljöer och bekämpningsmedel. I ett flertal länder är den en skyddad art och har därför återigen ökat i antal. I Storbritannien har antalet häckande honor ökat från en år 1971 till över 200 idag. Fortfarande står arten inför ett antal hot, inklusive jakt under flytten över Medelhavsregionen. De är känsliga för störning under parningssäsongen och många får livshotande skador av förgiftning från blyhagel.
Tidigare har den kallats "sumphök" och ibland bara för "kärrhök".

Splinter är det sjunde studioalbumet av gruppen The Offspring. Detta var det första albumet som Ron Welty inte var med och spelade trummor på (då han hade lämnat bandet i mars 2003, vilket skedde efter flera års oenigheter med de andra bandmedlemmarna) utan istället tog man in Josh Freese som en tillfällig medlem. Freese var med och spelade trummorna på albumet, men blev aldrig en officiell medlem i bandet. Istället var det Atom Willard som officiellt tog över efter Welty. "Splinter" är tillägnad minnet av Doug Thompson som var originalsångaren när bandet kallade sig för Manic Subsidal. Framsidan på albumet är skapad av Storm Thorgerson. Från början ville The Offspring att albumet skulle släppas i november 2003, men lanseringen försenades till månaden efter och enligt Greg K. berodde detta på att bandet hellre ville turnera under våren 2004 när vädret var finare. The Offspring påbörjade inspelningen av "Splinter" i januari 2003 och det meddelades då att O'Brien hade återvänt för att producera albumet. Tanken var vid tillfället även att inkludera den tidigare singeln "Defy You", vilket inte skedde i slutändan. I en artikel publicerad den 27 november 2002 skrevs det att "Splinter" var tänkt att börja spelas in i december 2002 och lanseras under våren 2003 fast den 1 april 2003 meddelades det att albumet istället planerades att släppas tidigt under sommaren samma år.
Körsången på "Neocon" spelades in under Reading Festival 2002. Enligt en uppskattning av hur många som får plats på festivalen är det ungefär 60 000 personer i publiken, vilka hörs i låten. Holland sade att Chris "X-13" Higgins först hade försökt simulera ljudet av en fullsatt arena, men under Reading Festival 2002 bestämde sig istället Holland för att be publiken sjunga med till "Neocon". Den 12 juni 2001 sade Noodles att Ron Welty hade skrivit delar till fyra eller fem låtar och i kombination med delarna för Greg K. så räckte det till ett halvt album.
Den 1 april 2003 meddelade bandet att deras då kommande album skulle heta "Chinese Democrazy (You Snooze, You Lose)", vilket är en parodi på Guns N' Roses då ännu osläppta album "Chinese Democracy". Detta visade sig dock vara ett aprilskämt och Dexter Holland uttryckte sig på följande sätt om varför de valde att skämta om just detta: 
I en intervju från april 2003 meddelade Holland att han hade skrivit 11 eller 12 låtar för "Splinter". En av låtarna som spelades in var en punkrockversion av "Ring of Fire", vilket var en låt Holland hade velat spela under lång tid. Låttitlar som avslöjades av Holland i intervjun var "Never Gonna Find Me", "The Worst Hangover Ever", "Give It Up", "The Roof Is Falling" och "What the Fuck?". Tre arbetstitlar för albumet var "Offspring VII" (eftersom det var det sjunde albumet bandet lanserade), "International Male Companion" (inspirerat av ett "Undressed"-avsnitt på MTV som Holland hade sett om en manlig prostituerad som föredrog att kalla sig för just International Male Companion) och "Appetizer for Destruction" (vilket var en referens till Guns N' Roses debutalbum "Appetite for Destruction"). "Never Gonna Find Me" handlar enligt Holland om den personlighet en människa kan visa på utsidan, vilket inte reflekterar hur denna människa verkligen känner inombords och han förklarade att låten handlar om utanförskap. "Hit That", vilken från början hette "Give It Up", berör avvikande sexuellt beteende och handlar om en narcissistisk man som antar att alla kvinnor vill umgås med honom. "Pass Me By", vilken togs bort från albumet, är en långsammare rocklåt som har jämförts med "Denial, Revisited" från "Conspiracy of One". Holland beskrev låten som "läskig" och han sade att flera personer han hade spelat låten för ansåg att den borde kortas ned från sina fem minuter, vilket Holland inte höll med om. "The Worst Hangover Ever" var från början enbart två minuter lång och "The Noose" hade arbetstiteln "The Roof Is Falling". När Holland skulle skriva låtarna för albumet valde han att hyra ett hus i San Clemente, Kalifornien och han körde dit dagligen under en månads tid för att skriva låtar och surfa. Under sin tid där skrev han tre nya låtar för albumet. "Hit That" var den sista låten som skrevs för albumet och den första låt bandet spelade in som använde sig av ett keyboard, i detta fall spelat av Ronnie King. Holland förklarade att bandet ville ha en låt som stod ut från mängden och att det var då som de skrev "Hit That"; i låten blandas ska, hiphop och punkrock. Randy Lewis från "Modern Rock" ansåg att "Hit That" på flera sätt hade ett typiskt The Offspring-sound, men att användandet av ett keyboard skapade en musikstil där "punkrock möter disco". Mycket på grund av poppunkens popularitet vid albumets lansering beräknades "Splinter" bli en kommersiell framgång för bandet. Hollande lade ned mer tid på låttexterna än han normalt hade gjort tidigare och han beskrev dem som att handla om att hitta sin egen identitet och att inte acceptera allt som sägs av andra personer. "The Worst Hangover Ever" är en sorglös låt som handlar om den ånger som uppstår efter en kväll av alkoholkonsumtion. I en intervju från 26 augusti 2002 sade Holland att albumet var tänkt att lanseras i februari 2003 och att han hade skrivit låtar under de senaste åtta månaderna. Vid tillfället var nio låtar färdiga och de hade arbetstitlar såsom "Poofter", "Milquetoast" och "Spare Me the Details". Holland jämförde de låtar han hade skrivit med "Bad Habit", "All I Want" och "Gotta Get Away", men han nämnde även att det fanns låtar på "Splinter" som inte lät som några tidigare låtar av bandet. The Offspring hade ännu ingen producent för albumet, men Holland hade kontakt med O'Brien och sade att det var sannolikt att han skulle producera "Splinter". "Splinter" beskrevs av Jon Wiederhorn från MTV som ett album som var tyngre både musikaliskt och låttextsmässigt jämfört med flera av de tidigare albumen av The Offspring. Wiederhorn ansåg att låtarna berörde känslor av upprymdhet, rädsla, paranoia, hopplöshet och ångest och Holland har sagt att han kände att han inte ville att albumet enbart skulle handla om negativa eller positiva känslor utan om båda sidor. The Offspring valde att arbeta med "Splinter" något längre än med tidigare album och när de var redo att börja spela in "Splinter" lämnade Welty The Offspring, vilket var ett gemensamt beslut. Holland ringde då upp Freese som han hade lärt känna efter att hans skivbolag Nitro Records hade signat Freeses band The Vandals. Freese spelade in sitt trummande på ett par dagar och Holland var väldigt nöjd med hans prestation. "Spare Me the Details" är inspirerad av en verklig händelse som en av Hollands vänner råkade ut för då hans flickvän blev berusad och bedrog honom under en fest. Han fick sedan händelserna återberättade för sig på ett väldigt detaljerat sätt, vilket han inte stod ut med att lyssna på. "Da Hui" handlar om surfgänget med samma namn som håller till på Hawaii. Albumet fick titeln "Splinter" (på svenska: "splittra" eller "skärva") eftersom låtarna är skrivna från olika synvinklar och de syftar till att handla om lyssnarens splittrade sinne.
"Splinter" fick blandade recensioner, men detta gjorde inte bandmedlemmarna oroliga. Enligt Greg K. var det som oroade dem mest att försäljningssiffrorna inte var så höga som de hade förväntat sig. Den första veckan efter lanseringen hade "Splinter" sålts i 87 000 kopior i USA. En sångbok för "Splinter" publicerades den 1 februari 2004 av Hal Leonard Corporation.
På Metacritic har "Splinter" betyget 60 av 100, baserat på 11 recensioner.

Meteora är det andra fullängdsalbumetet med nytt material av det amerikanska bandet Linkin Park. Albumet gavs ut den 25 mars 2003. Ordet "Meteora" betyder "sväva i luften" och det kommer från grekiskan. I Grekland finns en grupp av kloster som kallas "Meteora", vilket inspirerade bandet till namnvalet.

Blå kärrhök ("Circus cyaneus") är en fågel i familjen hökartade rovfåglar inom ordningen hökfåglar.
Den blå kärrhöken är en flyttfågel som häckar över de nordliga delarna av Europa och Asien. Vintertid flyttar de palearktiska bestånden till sydligare områden i Europa, norra Afrika och tempererade Asien och förekommer som längst norrut i södra Sverige och norra Storbritannien. I de mildare häckningsområdena, som Frankrike och Storbritannien, kan arten uppträda året om.
Tidigare betraktades amerikansk kärrhök ("Circus hudsonicus") som en underart till blå kärrhök. Denna urskiljs dock allt oftare som egen art, baserat på morfologi och genetiska studier som visar att den amerikanska kärrhöken troligen är närmare släkt med den sydamerikanska arten grå kärrhök ("C. cinereus").
I motsats till den bruna kärrhöken är blå kärrhök vanligast vid sjöarna i Norrland, i övrigt föredrar de liknande biotoper. Under vintern flyttar den till södra eller västra Europa, ibland bara till södra Sverige.
Blå kärrhök har en typisk kärrhöksprofil med långa, ganska smala vingar och ganska lång stjärt. Den är en stor kärrhök som mäter 30–35 cm och har ett vingspann på 105–125 cm. Den adulta hanen är ljust blågrå på ovansidan, ljusare på undersidan och har svarta vingspetsar. Honan och juvenilen är brungrå, har en vit, ostreckad övergump och en ljusare brunstreckad undersida. När den glidflyger nära marken håller den vingarna i en V-ställning och dess flygteknik är lik den hos brun kärrhök.
Blå kärrhök är en rovfågel som häckar i hedlandskap och våtmarker, men även i odlingsbygd i Eurasien. De placerar sitt bo direkt på marken och lägger i genomsnitt 4-6 vitaktiga ägg per häckningssäsong. Vintertid förekommer den i öppna biotoper och kan då övernatta i grupp, ofta med stenfalk och brun kärrhök. Den blå kärrhöken jagar små däggdjur och fåglar genom överraskningsattacker, genom att långsamt glida över fält och hedar. Under födosöket ger den ofta ifrån sig läten.
Den blå kärrhöken har ett mycket stort utbredningsområde som uppskattas till över 1–20 million km², och dess globala population uppskattas till 1,3 miljoner individer. Populationstrenden är negativ men inte tillräckligt stor för att arten ska bedömas som hotad, och bedöms därför som livskraftig (LC) av IUCN.
Arten är rödlistad i Sverige. 2005 bedömdes den som sårbar (VU) men 2010 hade hotstatusen nedgraderats till nära hotad (NT). Den statusen behåller blå kärrhök i den senaste rödlistan från 2015.
Tidigare har blå kärrhök även kallats "hedhök" och "blåhök". Det senare namnet föreslogs först av Carl J. Sundevall.
Blå kärrhök är Västerbottens landskapsfågel.

The Reason, ett musikalbum av Hoobastank, släppt den 9 december, 2003.

Body Language är det nionde studioalbum av den australiensiska sångerskan Kylie Minogue, släppt den 20 november 2003 av Parlophone.
"Body Language" är Minogues nionde studioalbum och hennes tredje med skivbolaget Parlophone. Albumet spelades in under sommaren 2003 i Storbritannien, Irland och Spanien. Minogue arbetat med tidigare medarbetare som Richard Stannard, Julian Gallagher, Cathy Dennis, Johnny Douglas och Karen Poole, samt Emilíana Torrini och Dan Carey.
Albumet stöddes av en spektakulär säljfrämjande konsert med titeln "Money Can't Buy" den 15 november 2003 på Hammersmith Apollo i London. Minogue har utfört sju nya sånger med några av sina äldre hits. Konserten släpptes på DVD i juli 2004 som innehåller en oredigerad version av konserten samt flera vinklar visuella skärmen för föreställningar av "Slow" och "Chocolate", en bakom-kulisserna dokumentärer och videor av alla singlar.
De australiska och japanska versioner av albumet innehöll bonusspåret "Slo Motion". Den japanska versionen innehåller också ett andra bonusspår, "You Make Me Feel". Den nordamerikanska versionen av albumet släpptes 2004 och innehöll musikvideo av "Slow" och utförandet av "Can't Get You Out of My Head" från konserten "Money Can't Buy", samt två bonusspår, "Cruise Control" och "You Make Me Feel". Albumet nådde nummer fyrtiotvå på Billboard 200 och har sålt hittills 177 000 exemplar.
"Slow" släpptes i november 2003 och nådde förstaplatsen i både Storbritannien och Australien. Sången nådde också förstaplatsen i Danmark och Rumänien. I USA nådde sången förstaplatsen på Billboard på Hot Dance Club Songs och Top 40 på Hot Dance Airplay.
"Red Blooded Woman" släpptes i februari 2004. Sången nådde nummer fyra i Australien och nummer fem i Storbritannien. Den nådde Top 10 i Danmark, Ungern, Irland och Italien. I USA nådde sången förstapladsen på Hot Dance Club Songs.
"Chocolate" släpptes i juni 2004 och i juli i Australien. Sången nådde nummer sex i Storbritannien och nummer fjorton i Australien.

Blåsinstrument, musikinstrument i gruppen aerofoner där ljudet alstras genom vibrerande luftpelare.

Duvhök ("Accipiter gentilis") är en medelstor kraftfull hökartad rovfågel som placeras i släktet "Accipiter". Den har ett mycket stort utbredningsområde som sträcker sig över de tempererade områdena på norra halvklotet. Duvhöken är den enda arten i sitt släkte som förekommer både i Eurasien och i Nordamerika. Den beskrevs första gången 1758 av Linné i hans Systema naturae. IUCN kategoriserar arten som livskraftig (LC).
Duvhöken är en medelstor kraftfull rovfågel som väger 700–1200 gram och har breda, rundade vingar och proportionellt kort, tydligt bredbandad stjärt. Honan är betydligt större än hanen med en längd på 58–64 cm och ett vingspann på 108–120 cm jämfört med hanens omkring 49–56 cm och vingspann på 90–105 cm. 
Den adulta hanen har gråblå ovansida, ljus undersida med talrika täta grå tvärvattringar. Den har mörkt gråblå hjässa och kinder, tydligt vitt ögonbrynsstreck och gul näbbas. Adult hona har brungrå rygg och hjässa och är grovt tvärvattrad på buken. Den har breda höfter, yviga vita undre stjärttäckare och mycket grova gula tarser som saknar fjädrar på nedre delen. Den juvenila fågeln är grovfläckat brun på rygg och hjässa, och beige eller vit på undersidan med droppformade mörkbruna längsstreck (ett bra kännetcken gentemot sparvhök som i alla dräkter har tvärvattrad undersida). Ungfåglarna har klargul iris som övergår till rödorange hos de adulta fåglarna.
Den adulta fågeln är mycket lik sparvhöken men är ett nummer större. Främsta skillnaderna är i övrigt duvhökens grova tarser, som är ungefär tre gånger så grova som sparvhökens "strumpstickor" till ben. När stjärten är utspärrad har duvhöken rundade stjärthörn medan sparvhöken har spetsiga. I flykten ses sparvhökens mycket längre stjärt medan duvhöken upplevs kortstjärtad, bredhöftad och bukig. Den bästa dräktkaraktären hos en adult duvhök är de mörkare örontäckarna.
Duvhöken beskrevs första gången taxonomiskt av Linné 1758 under det vetenskapliga namnet "Falco gentilis". Detta vetenskapliga namn använde Linné för att beskriva den juvenila duvhöken. Senare i samma källa beskriver han den adulta duvhöken under namnet "Falco palumbarius".
Dess vetenskapliga släktnamn härstammar från latinets "accipiter" som betecknade rovfåglar i allmänhet och falkar och hökar i synnerhet. Ordet härstammar förmodligen från latinets "accipiō" som betyder "fånga" eller "gripa".
Duvhöken tillhör en grupp kraftigare hökar där följande arter ingår:
DNA-studier visar att kärrhökarna i "Circus" är inbäddade i "Accipiter" så som släktet ser ut idag. Faktiskt är kärrhökarna förvånande nog närmare släkt med duvhöken än vad duvhöken är med sparvhöken. Det medför att antingen flyttas de distinkta kärrhökarna till "Accipiter" eller så delas "Accipiter" upp i flera mindre släkten. För duvhökens del skulle det innebära att den därför behöver flyttas till ett annat släkte, möjligen "Astur".
Duvhöken förekommer cirkumpolärt över främst de norra delarna av norra halvklotet men utbredningsområdet sträcker sig som sydligast till Marocko och Mexiko. Merparten är stannfåglar eller strykfåglar, men de populationer som exempelvis häckar i nordligaste Asien flyttar söderut om vinter. Även ungfåglar brukar dra sig söderut under vintern.
Arten brukar delas upp i åtta underarter som i sin tur ofta placeras i två släktgrupper:
Vissa erkänner även underarten "marginatus" som häckar från Italien och Balkan till Kaukasus och Iran samt "apache" som förekommer i sydvästra USA och nordvästra Mexiko. Dessa inkluderas här i "gentilis" respektive "atricapillus".
Duvhöken häckar i hela landet upp till trädgränsen men inte i fjällen. Två underarter av duvhök förekommer regelbundet i Sverige: Nominatformen "A. g. gentilis" och den ljusare "A. g. buteoides" som har sin främsta utbredning österut. Den senare ses främst på vintern när ungfåglarna drar omkring, men i norra Sverige förekommer det också att den häckar.
Arten föredrar skogsmiljö, helst med inslag av gamla barrträd. Boet byggs av ris och fylls med gräs, lav och mossa. Boet byggs på varje år, främst på höjden. Dock använder sig paret ofta av samma bo i högst tre år i sträck, förmodligen på grund av parasiter. Paret har i sitt revir ofta ett antal bon som de väljer mellan varje vår. Honan lägger i snitt tre till fyra ägg, främst i maj och ruvar mellan 36 och 38 dygn. Ungarna blir flygga efter 40 till 43 dygn.
Duvhökar lever av fåglar och mindre däggdjur som hare, ekorre, större fåglar upp till tjäderns storlek, emellanåt även andra rovfåglar. Den lever även av as, främst vintertid. På grund av att honan är så pass mycket större än hanen kan hon också slå betydligt större byten.
Duvhöken hör till de rovfåglar som bäst uthärdat förföljelse från människan och verkar inte ha drabbats så hårt av miljögifter. Arten har ett mycket stort utbredningsområde och likaså är den globala populationen stor och populationstrenden är på ett globalt plan stabil. På grund av detta kategoriseras den som livskraftig (LC) av IUCN.
Stammen i Sverige minskade kraftigt från 1800-talet till mitten på 1900-talet på grund av jakt. Under 1950-talet var det istället miljögifterna som gick hårt åt stammen men efter förbud mot vissa miljögifter har stammen återhämtat sig. Idag finns en livskraftig population i Sverige på mellan 5 000 till 10 000 häckande par som dock minskar. Arten är i Sverige fredad från jakt, men tillstånd till skyddsjakt i syfte att skydda fåglar som är uppfödda för att sättas ut för jakt kan ges, men får endast avse fångst av duvhök för förflyttning till en annan plats för att åter släppas fri. I Artdatabankens rödlista från 2015 kategoriseras den som nära hotad (NT).
Den äldsta kända källan där artnamnet "duvhök" förekommer är från 1755 men namnet är förmodligen äldre. En äldre benämning på duvhök är "hönshök", vilket förekommer i många olika dialektala varianter som bohuslänska "hönsehög" och västerbottniska "hönshöjk". I Norge heter arten just "hønsehauk". Både duvhök och hönshök refererar till artens tänka rov, det vill säga en idé om att dess huvudsakliga föda var duvor eller hönsfåglar. Ett annat folkligt namn är "slaghök" som dock användes för andra medelstora rovfåglar, som ormvråk och bivråk. Andra folkliga namn är "harhök" och "duvfalk". Dialektalt har den i Västerbotten kallats "hönsspänning" och "röjspänning". Det portugisiska ordet för duvhök är "açor", varifrån ögruppen Azorerna har fått sitt namn.

Stafett 4 x 400 m damer vid Olympiska sommarspelen 2004 genomfördes vid Atens Olympiska Stadion 27 och 28 augusti
Från de två kvalheaten gick de tre första lagen i vardera försöksheatet samt de två snabbaste tiderna därutöver till final.
Alla tider visas i minuter och sekunder.
Q automatiskt kvalificerad.
q en av de snabbaste tiderna därutöver.
DNS startade inte.
DNF kom inte i mål.
NR markerar nationsrekord.
SB markerar bästa resultat under säsongen.
DSQ markerar diskvalificerad eller utesluten.

Speakerboxxx/The Love Below är ett musikalbum av hiphopgruppen Outkast, släppt den 23 september, 2003. Det är utformat som två soloalbum av duons respektive medlemmar, där Big Boi står för "Speakerboxxx" och André 3000 för "The Love Below". Albumet innehåller bland annat hitarna "Hey Ya!" och "The Way You Move" och tilldelades 2004 en Grammy för årets album.
Speakerboxxx (CD 1)
The Love Below (CD 2)

Sparvhök ("Accipiter nisus") är en liten rovfågel inom familjen "Accipitridae" vilken omfattar många andra dagaktiva rovfåglar som örnar, vråkar, kärrhökar och andra hökar. Adulta sparvhökshanar har blågrå ovansida och orangestreckad undersida. Honor och juveniler är bruna på ovansidan och har brunstreckade undersidor. Hanen är upp till 25 % mindre än honan vilket är en av de största storleksskillnaderna mellan könen inom fågelriket. Den förekommer från nordvästra Afrika till stora delar av det tempererade och subtropiska Eurasien. I Europa utgör den en av de vanligaste rovfåglarna. Fågeln lever av rov och är specialiserad på att fånga fåglar i skogsmark men arten förekommer inom många biotoper, även större städer. Den häckar i passande skogsområden.
Sparvhök förekommer över ett stort område som sträcker sig från nordvästra Afrika till stora delar av det tempererade och subtropiska Eurasien. De populationer som häckar i de kallare regionerna är flyttfåglar, vissa flyttar så långt söderut som till östra Ekvatorialafrika och Indien. De södra populationerna är stannfåglar eller gör kortare förflyttningar, exempelvis i höjdled. Juvenilerna påbörjar flyttningen tidigare än de adulta och juvenila honor flyttar före juvenila hanar.
Arten delas oftast in i sex underarter:
Vissa erkänner även underarten "dementjevi" (Stepanyan, 1858) som häckar i Tien Shan och närliggande bergsområden i Centralasien. Andra inkluderar denna population i "nisosimilis".
Sparvhöken är en liten rovfågel med korta breda vingar, med ganska trubbig vingspets och lång stjärt, vilka är anpassningar för manövrering i skogsbiotoper. Honorna kan bli upp till 25% större än hanarna vilket är den största storleksskillnaden mellan könen hos någon fågelart.
Den adulta hanen är 29–34 cm lång, med ett vingspann på 58–65 cm, och väger 131-180 gram. Den är jämnt blygrå till gråblå på ovansidan, undersidan är fint bandad i rött på vit botten vilket får den att se orangefärgad ut på håll, och irisen är orangegul till orangeröd. Honan är mycket större än hanen och mäter 35–41 cm på längden, har ett vingspann på 67–80 cm, och väger 186-345 gram. Honan har grå till gråbrun ovansida, tvärvattrad undersida i gråbrunt, och med klargul iris. Juvenilen är på ovansidan mörkbrun med en rostig ton, har en ojämnt och grovt vattrad undersida i mörkbrunt, och har ljusgul iris. På nära håll kan man se att den har rödbruna bräm på vingframkanten. De har alla långa, smala, gula ben med svarta klor, och stjärten har hos båda könen 4-5 glesa mörka tvärband.
"A. n. melaschistos" har längre stjärt än "nisosimilis". Underarter "A. n. wolterstorffi" som lever på Korsika och Sardinien är mindre, har mörkare ovansida och är kraftigare bandad på undersidan. Den nordafrikanska häckningspopulationen "A. n. punicus" är mycket lik nominatformen.
Flykten är karaktäristisk med några snabba vingslag följt av glidflykt, där glidflykten ger den en lätt bågformad flykt. Honan har stadigare flykt än hanen. Den flyger ofta tätt över marken och kan till och med förfölja byten till fots in under buskar och dylikt. Kan också glidflyga över trädtopparna och termikflyga högt upp under flytten.
Storleksmässigt är den lik balkanhöken ("Accipiter brevipes") men större än shikrahöken ("Accipiter badius"). Hanen är något mindre är tornfalken. Framförallt den större honan kan förväxlas med duvhök, men sparvhöken saknar duvhökens bukighet. Sparvhökshonan är för övrigt i förhållande till duvhöken smalare, har kortare vingar, stjärten är smalare vid basen och har en fyrkantig avslutning och den flyger med snabbare vingslag. Till skillnad från många av de arter som den kan förväxlas med i sitt utbredningsområde, som balkanhök, besrahök, taigahök så saknar sparvhöken mörkt strupband.
Sparvhöken är vanlig i de flesta olika skogsbiotoper som förekommer i dess utbredningsområdet, men även i mer öppna landskap med enstaka träd. De föredrar att jaga i skogskanten, men flyttande sparvhökar kan ses i alla typer av habitat. Till skillnad från sin större släkting duvhöken förekommer den också i trädgårdar och stadsmiljöer och häckar till och med i parker i städer.
Sparvhöken är en av huvudpredatorerna för mindre fåglar i skogsmark. Under födosök kan den tillryggalägga 2–3 km per dag. Den flyger ovanför trädnivån mest vid spelflykt, för att bevaka sitt revir och vid längre förflyttningar. Den jagar genom överraskningsattacker där den utnyttjar häckar, trädridåer, buskage och liknande skydd och dess habitatval dikteras av närvaron av liknande gömslen. Den gömmer sig och väntar på att fåglar ska komma nära. När ett byte är tillräckligt nära, flyger den ut snabbt och lågt. En jakt kan uppstå, då sparvhöken till och med kan vända sig upp och ned för att fånga bytet underifrån, eller förfölja sitt byte till fots under vegetation. Den kan också störtdyka ned på sitt byte från hög höjd.
Vuxna hanar dödar regelbundet fåglar som väger upp till 40 gram och ibland ända upp till 120 gram. Honor i sin tur kan ta byten på upp till 500 gram eller mer. De arter som främst fångas är de vars levnadssätt gör dem till enkla byten. Hanar tar främst mesar, finkar, sparvar och fältsparvar. Honor tar ofta trastar och starar. Större byten som duvor och skator dör inte alltid med en gång men avlider när sparvhöken sliter loss fjädrar och kött. Mer än 120 olika fågelarter är kända som bytesdjur och vissa individer specialiserar sig på vissa arter. Oftast är det adulta fåglar, eller förstaårsungar som ruggar till adult dräkt. Den tar dock även ungar, ibland as och mindre däggdjur, och väldigt sällan insekter.
När den äter, plockar den fjädrarna och börjar oftast med bröstmusklerna. Benen lämnas men kan knäckas med näbben. Som andra rovfåglar producerar den spybollar som består av delar som den inte klarat av att bryta ned. Dessa spybollar varierar från 25 till 35 mm på längden 10–18 mm på bredden, är rundade i ena änden, spetsigare i andra och består mest av mindre fjädrar.
Sparvhöken häckar i frodiga, större skogsområden, ofta med barrskog eller blandskog. Den föredrar en skogstyp som inte är för tätt och inte för gles. Den placerar ofta sitt bo i en grenklyka, ofta nära stammen där två eller tre grenar börjar, på en lägre sittande horisontell gren, eller närmre toppen i en högre buske. Den föredrar att placera sitt bo i barrträd. Den bygger ett nytt bo varje år, där hanen gör merparten av jobbet. Det placerar i närheten av förra årets bo och ibland används ett gammalt ringduvebo som grund. Den använder lösa grenar, upp till 60 cm långa, och boet har en medeldiameter på 60 cm. När äggen är lagda, fodras redet med ett extra lager av pinnar och bark.
Den lägger en kull per häckningssäsong som består av fyra till fem ägg. Ägget mäter 40 x 32 mm och väger 22,5 gram, där skalet utgör 8 %. Äggen läggs oftast på morgonen, med en frekvens av 2-3 dagar emellan. Om en kull förloras, kan de lägga upp till två extra kullar som dock alltid är mindre än förstakullen.
Äggen ruvas i genomsnitt 33 dagar. Ungarna kläcks duniga, är bostannare och blir flygga efter 27-31 dagar. Det är honan som tar hand om ungarna under de första 8–14 dagarna i livet och även därefter vid dåligt väder. Hanen hämtar föda, upp till sex byten om dagen, den första veckan, vilket ökar till åtta under vecka tre, och tio per dag under sista veckan i boet. Mot slutet hämtar även honan mat. Efter 24–28 dagar efter kläckning börjar ungarna att sätta sig på grenar i närheten av boet, men de fortsätter att vara beroende av sina föräldrar 28–30 dagar efter att de blivit flygdugliga.
Merparten behåller sitt revir under ett år, men det finns observationer av individer som behållit samma revir i åtta år. Byte av partner leder ofta till byte av revir. Äldre individer tenderar att använda samma revir medan misslyckad häckningsframgång tenderar att leda till förflyttning. En studie visar att de som återanvänder sitt gamla revir har högre häckningsframgång, men den ökar inte med åren. Samma studie visade att honor som flyttade hade bättre häckningsframgång året efter att de bytt revir.
Den äldsta kända sparvhöken var en ringmärkt individ som återfångades i Danmark då den var 20 år och 3 månader gammal. Den typiska livslängden är annars tre år. En studie visar att proportionen av juveniler som överlever sitt första år är 39 % och att adultas överlevnadssannolikhet för varje år är 65,7 %. En studie av sparvhökshonor visade att deras överlevnadssannolikhet ökade under de tre första åren och minskade under de femte till sjätte året.
Sparvhökens globala utbredningsområde uppskattas till 100,000-1,000,000 km² och världspopulationen uppskattas till 1-10 miljoner individer. Den utgör en av de vanligaste rovfåglarna i Europa tillsammans med tornfalk och ormvråk. Trots att dess utvecklingstrend inte är beräknad så kategoriserar IUCN den som livskraftig (LC). Underarten "granti", med sina 100 par på Madeira och 200 par på Kanarieöarna är hotade på grund av habitförlust, äggplockning och illegal jakt och listas i Annex I i EU-kommissionens fågeldirektiv.
Under andra hälften av 1900-talet kraschade häckningspopulationen av sparvhök i Europa. Den kraftiga minskningen sammanföll med introduktionen av insektsgifterna aldrin, dieldrin och heptaklor, som började användes för betning av säd 1956. Gifterna ackumulerades i fröätande fåglar vilket resulterade i stora mängder gift i toppredatorer som sparvhök och pilgrimsfalk. Resultatet blev dubbelt: äggskalen blev tunnare vilket gjorde att de krossades under ruvningen, och fåglar förgiftades till döds av höga doser av insektsgifterna. Andra effekter var spasmer och desorientering vilket hade en negativ påverkan på deras jaktlycka. I Storbritannien förbjöds dessa miljögifter 1975. Efter detta har populationen till stora delar återhämtat sig och på vissa platser har den till och med blivit vanligare än den var innan man började använda dessa insektsgifter, exempelvis i norra Europa.
Enligt grekisk mytologi förvandlades Nisos, kung av Megara, till en sparvhök efter det att hans dotter, Skylla, skar av honom hans lila hårlock för att visa den för sin älskare Minos som också var Nisos fiende. Sparvhöken omnämns i Richard Francis Burtons "Tusen och en natt" som: 
"Good sooth my bones, wheneas they hear thy name. Quail as birds quailed when Nisus o'er them flew"
Dess vetenskapliga släktnamn härstammar från latinets "accipiter" som betecknade rovfåglar i allmänhet och falkar och hökar i synnerhet. Ordet härstammar förmodligen frånn latinets "accipiō" som betyder fånga. Det vetenskapliga artepitet "nisus" är latin och betyder "ansträngning". Dialektalt har den ofta burit samma namn som de mindre falkarna, exempelvis stenfalk och tornfalk, som på Gåsö i Bohuslän där dessa kallades "spurvehög" eller i Västerbotten där de kallades "sparrspänning(en)".

Ruda är en tätort i Högsby kommun i Kalmar län.
Orten hette från början "Kroken" med döptes om till Ruda efter Ruda herrgård i samband med tillkomsten av järnvägen Kalmar–Berga Järnväg mellan Kalmar och Berga 1895–1897, då stationshuset byggdes på mark som avsöndrats från Ruda herrgård. Mellan 1923 och 1963 var Ruda även järnvägsknut på Östra Smålands Järnväg Oskarshamn - Ruda - Älghult .
I Ruda fanns tidigare ett större sågverk och en antenntillverkare samt Ruda glasbruk. I Ruda finns numera även husbåtar till uthyrning med tillhörande uppvärmd badtunna i kallvattnet. 
Alla industrierna är numera nedlagda .
Ruda är beläget i Högsby socken och Långemåla socken och ingick efter kommunreformen 1862 i Högsby landskommun och Långemåla landskommun. I dessa inrättades för orten 24 september 1948 "Ruda municipalsamhälle" som från 1952 liksom orten enbart låg i Högsby landskommun där municipalsamhället upplöstes 31 december 1959. Orten ingår sedan 1971 i Högsby kommun. 

Armatur av latin "armatura", "utrustning", "skydd", används främst i olika tekniska sammanhang för mängden kringkomponenter som stöd för huvudfunktionen.
Armatur kan avse flera saker, bland andra:

Fjällvråk ("Buteo lagopus") är en rovfågel. Den är en utpräglad flyttfågel som häckar cirkumpolärt i de nordligaste delarna av holarktis.
Fjällvråken är 49-60 cm lång och har en vingspann på 123-148 cm, och är därmed större än ormvråken. Det är mindre varierad i sin färgteckning än ormvråken, och alltid med ljust spräckligt inslag. Juvenilen är mycket ljus på undersidan, och även den adulta fågeln är huvudsakligen ljus på undersidan med svart ändband på stjärt och vingar samt svarta knogar och mörkt parti på buken. Den har i alla dräkter vit övergump med svart ändband på ovansidan stjärten. För att vara en vråk av denna storlek är dess näbb förhållandevis klen. Den har fjäderklädda tarser.
Fjällvråken är en utpräglad flyttfågel som häckar cirkumpolärt i de nordligaste delarna av holarktis. I Eurasien övervintrar den i ett område som sträcker sig mellan 58° och 45° nordlig bredd.
Fjällvråken delas upp i fyra underarter:
Fjällvråk häckar i nordöstra Sverige från nordligaste Värmland till Norrbotten och upp i fjällvärlden. På vintern förekommer den i södra Sverige.
Fjällvråken är en köttätare som vanligtvis lever av små däggdjur vilket utgör 62–98% av dess föda. Åkersork, gråsiding och fjällämmel utgör dess huvudföda, vilket under delar av säsongen utgör 80–90% av dess byten, med detta varierar beroende på tillgång. Vissa studier indikerar att de har förmågan att se sorkars luktmarkeringar som är synliga inom den ultravioletta delen av ljusspektrumet, vilket skulle hjälpa dem att finna av sitt byte. Den kompletterar sin diet med möss, råttor, ökenråttor, pipharar och insekter. Utöver däggdjur är fåglar den vanligaste födan och under dåliga gnagarår dominerar fågel. Oftast tar den mindre tättingar som snösparv, lappsparv och tundrasparv men även större fåglar, och då främst ripor, men också sjöfågel, vadare och jorduggla. De fokuserar ofta på fåglar som är unga och relativt många av de större fåglarna tas när de håller på att bli flygga. När det råder brist på huvudfödan kan den även ta större däggdjur som präriehundar, jordekorrar, bisam och mindre mårddjur. I övervintringsområden med buskstäpp utgör kaniner en viktig föda och i bebyggda områden i England visar studier att den ofta tar ringduva och europeisk kanin.
Fjällvråken är en opportunistisk dagaktiv jägare och drygar ut sin föda med as, men fokuserar oftast på det vanligast förekommande mindre ryggradsdjuret. Den tar även byten från artfränder så väl som av andra fåglar som rödstjärtad vråk, brun kärrhök, tornfalk och korp. Bytesstorleken varierar vanligtvis mellan 6,5–2 587 gram och en adult kräver 80–120 gram mat om dagen. Som de flesta arterna inom släktet "Buteo" så spanar fjällvråken efter byten både från stillasittande som från luften och tar främst byten på marken. Till skillnad från andra större rovfåglar brukar den ibland ryttla när den spanar efter byten.
Fjällvråken blir häckningsmogen vid ungefär två års ålder. Den häckar vanligtvis under maj månad men tiden varierar beroende på när den når sitt häckningsområde. Det finns inga indikationer på att den skulle vara annat än monogam och den häckar bara med en partner under ett flertal år.
Efter att den anlänt häckningsområdet bygger den sitt bo vilket tar 3–4 veckor. Boet som mäter 60–90 cm i diameter och 25–60 cm på höjden byggs av grenar, halvgräs och fjädrar. Den häckar främst på tundran och i övergångslandskapet mellan skog och tundra, under goda gnagarår även i skogslandskapet. Boet byggs i en klippbrant, i ett träd eller på marken och den föredrar att placera boet på klipphyllor eller på klippig hällmark. Honan kan lägga 1–7 ägg men lägger vanligtvis 3–5 stycken. Den lägger generellt fler ägg goda gnagarår medan häckning helt kan utebli dåliga år. Genomsnittlig äggstorlek är 56.4 mm på längden och 44.7 mm i omkrets. Den ruvar i mist 31 dagar, vilket nästan enbart sköts av honan och under tiden matas hon av hanen. Efter kläckning tar det ytterligare 4–6 veckor innan ungarna är flygga men fortsätter därefter att vara beroende av att föräldrarna ger dem föda i ytterligare 2–4 veckor efter att de lämnat boet.
Fjällvråkar kan bli upp till 19 år i det vilda men en hona på ett zoo i Idaho blev över 25 år. Merparten fjällvråkar överlever dock inte sina första två år och de vanliga dödsorsaker är svält, köld, störningar från människor och predation. Överlevnadsgraden ökar markant när de blir flygga och sedan när de lärt sig att behärska jakten. Fjällvråkar som dödas under flykt är ofta en effekt av mänsklig påverkan som kollision med kraftledningar, vindkraftverk, byggnader och fordon, förgiftning eller illegal jakt.
Säkra observationer av predation gentemot denna art har främst skett vid boet. Fjällräv, brunbjörn och järv har alla observerats ta både ägg och ungar ur boet och korp är en vanlig bopredator. Adulta fjällvråkar har få naturliga fiender men kan dödas av artfränder, främst när de försvarar boet, men kan även dödas av större rovfåglar, som vissa örnar, stora falkar, stora ugglor och andra stora "Buteo"-vråkar.
Världspopulationen är inte hotad och den listas som livskraftig (LC) av IUCN. Däremot finns det lokala populationer som är hotade, exempelvis den skandinaviska som är upptagen på både den svenska och norska Röda listan som missgynnad med förbehåll (NT). Den europeiska populationen uppskattas till 110 000-120 000 häckande par, med 3 000-5 000 par i Sverige.
Fjällvråken har tidigare även kallats "skenvråk", "skenvåk", "skenvåg" och "fjösbent vråk".

Indestructible är ett musikalbum av punkrockbandet Rancid, släppt den 19 augusti 2003. Det producerades av Brett Gurewitz och gavs ut på skivbolaget Hellcat.

Tars (från grekiskans "Tarsus", ταρσός) är en förkortning för "Tarsometatarsus" vilket är mellanfotsbenet hos fåglar. 
Mellanfotsbenet ("Tarsometatarsus") är den del av foten som sitter mellan skenbenet och tårna. Detta ben kännetecknas av att det har en ledyta mot skenbenet och tre ledytor mot de främre tårna. Ofta uppfattas tarsen som fågelns underben.
Vissa grupper av fåglar, exempelvis många rovfåglar, har befjädrade tarser medan andra kan ha fjäll. Vid den vanligaste formen av ringmärkning fästs en metallring runt tarsen. 
Begreppet "tars" används även för denna anatomiska del hos insekter.

Dangerously In Love är ett musikalbum av Beyoncé Knowles, släppt den 23 juni 2003.

NOFX, punkband från USA, känt för att odla en image av kompromisslöshet gentemot media, och att få fram sina budskap med en hel del humor i form av bland annat ordlekar. Bandnamnet sägs vara taget ifrån ett gammalt hardcoreband vid namn Negative-FX.
Bandet bildades 1983 i Los Angeles och släppte merparten av sina album fram till och med år 2002 på Epitaph. 1990 startade sångaren Fat Mike skivbolaget Fat Wreck Chords där bandet släppte 7-tummare och livealbum parallellt med albumsläppen på Epitaph. Sedan 2003 släpper NOFX allt på Fat Wreck Chords. Bandets första alster kom ut på Mystic Records, något bandet helst verkar vilja glömma. Bland influenser har Bad Religion, Misfits, Minor Threat, Descendents med flera omnämnts.
NOFX har släppt 11 st studioalbum, 15 st 7-tum EP och många singlar. Bandet har lyckats sälja över 6 miljoner album utan någon hjälp från varken MTV, kommersiell radio eller storbolag, vilket gör dem till ett av de mest framgångsrika, självständiga banden någonsin.
På TV-kanalen Fuse TV visades under 2008 deras turnévideo, NOFX: Backstage Passport, som en serie på 8 delar. Den finns även att köpa på DVD med två timmars extramaterial.

Orlunda är kyrkbyn i Orlunda socken i Vadstena kommun i Östergötlands län. Orten ligger sydost om Vadstena. 
I orten ligger Orlunda kyrka och den tidigare Orlunda långvågsstation.

Synt kan syfta på:

Turn on the Bright Lights är ett musikalbum av Interpol, släppt den 19 augusti 2002.

Room on Fire är ett musikalbum av bandet The Strokes, släppt den 28 oktober 2003. Från albumet släpptes singlarna ""12:51", "Reptilia" och "The End Has No End"".
Albumet blev fyra på albumlistan i USA och tvåa i Storbritannien.
Samtliga låtar skrivna av Julian Casablancas, om annat inte anges.

Kaftan är ett klädesplagg i form av en långrock med vida ärmar, troligen av österländskt ursprung med urgammal kulturhistoria. Namnet avser vanligen den kaftan som bärs av folk i Främre orienten, men förekommer så gott som överallt i övriga Asien. 
Kaftan brukas även i Ryssland och Polen där den särskilt bärs av ortodoxa judar. I Sverige är kaftan ett äldre namn på en prästrock som är sydd ungefär som en kaftan.
En kaftan knäpps sällan och bärs antingen helt öppen eller med framstyckena mer eller mindre täckande varandra.

Evolver är ett musikalbum av 311, släppt den 22 juli, 2003.

From the Ashes är den amerikanska punkrockgruppen Pennywise sjunde album, utgivet 9 september 2003.
Samtliga låtar skrivna av Pennywise.

The Artist in the Ambulance, ett musikalbum av Thrice, släppt den 22 juli, 2003.

En aftondräkt eller smoking ( /småking/, ) är en typ av festdräkt för herrar. Smokingens stilnivå ligger över kostym, men under frack och jackett. Den används som aftonklädsel. Den svenska (liksom bland annat den tyska) benämningen smoking kommer visserligen från engelskans "smoking jacket" (rökrock), men används inte i engelsktalande länder där plagget i stället kallas "dinner jacket" (Storbritannien) eller "tuxedo" (USA). En gemensam benämning i båda dessa länder är "black tie".
Kavajen har oftast sjalkrage eller spetsiga slag. Trubbiga slag förekommer också, men anses vara felaktigt av många. Historiskt sett har det funnits en viss skillnad i formalitetsgrad mellan sjalslagsmodellen och modellen med spetsiga slag. Detta på grund av att spetsiga slag är hämtat från frackens kavaj medan sjalslagen kommer från rökrocken, vilken är en mindre formell klädsel än fracken. Smokingkavajer med spetsiga slag har ibland knapphål på slagen där en blomma (sk. corsage) kan placeras. Detta förekommer även på kavajer med sjalslag men är inte lika vanligt.
Om kavajen är enkelknäppt är den vanligen försedd med endast en knapp – ibland två, men aldrig tre. Kavajen är oftast utan slitsar men även sidoslitsar förekommer. Kavajens fickor är oftast av passpoaltyp.
Det finns smokingar i andra färger än svart och vit, men de är avsedda att vara artistklädsel snarare än festplagg. Midnattsblå smoking accepteras dock av vissa som alternativ till svart smoking.
Smoking används i hela västvärlden på premiärer, cocktailpartyn, supéer och galor. Smokingen är också vanlig vid formella tillfällen i Nordamerika, där den i allmänhet bärs med väst (plagg) och svart fluga, även vid bröllop. Eftersom smokingen är ett utpräglat festplagg är det på många håll i Europa otänkbart att bära smoking i kyrkan.
När herrar bär smoking förväntas damer ha "smokingklänning" – en klänning som når ner under knäna men som visar fötterna. Både herrar och damer kan bära mässuniform. En smokingfest är dock ett av få tillfällen när folkdräkt är olämpligt.
Smokingens namn skvallrar om att den har samband med rökning. Smokingen utvecklades nämligen ur den rökrock, "smoking jacket", som de frackklädda herrarna bar vid sina rökpauser för att damerna inte skulle besväras av röklukten därefter. Detta plagg sägs ha introducerats av Edvard VII av Storbritannien. När smokingen först användes i USA är omstritt, men den fick sitt amerikanska namn "tuxedo" efter klubben Tuxedo Park. Maggördeln hämtades från brittiska Indien efter första världskriget.

Propellerhead Software, svenskt företag, specialiserat på mjukvarusynthar. Företaget grundades 1994 och är beläget i Stockholm. 
Produkter i urval:

Snickarbyxor är ett slags hängselbyxor med vida fickor och bröstlapp, som ursprungligen tillverkades i blåtyg, senare i jeanstyg (denim). Numera kallas hängselbyxor i liknande modell, men tillverkade av annat material, också ofta för snickarbyxor.
Snickarbyxor började användas av hantverkare i slutet av 1800-talet, men blev senare -till exempel under 1970-talet -populära som barnkläder och även som modeklädsel för vuxna. Som modeklädsel är snickarbyxor snarast vanligare bland kvinnor än män.
I brittisk engelska kallas snickarbyxor för "bib-and-brace", medan "overalls" är vanligare i amerikansk engelska. Detta leder ibland till missförstånd eftersom den svenska termen overall syftar på ett annat plagg.

Gran Turismo, eller GT, är en italiensk term för en speciell typ av bil (det engelska uttrycket Grand Tourer förekommer också). En GT-bil utmärks av att den är sportbil som fungerar till annat än rena sportändamål, oftast är den avsedd att transportera två personer och deras bagage så snabbt och bekvämt som möjligt över längre sträckor.
En klassisk GT är vanligtvis en 2-dörras coupé, i regel något större än vanliga sportbilar och har ofta fyra sittplatser i ett så kallat 2+2-arrangemang, av vilket uttyds att de båda bakre sittplatserna är avsedda för provisoriskt bruk. Trots att GT- bilar ofta är utrustade med många lyxdetaljer har de ofta prestanda jämförbar med andra sportbilar.
I bilden av en Gran Turismo ingår det oftast ett välvårdat och välbärgat par eller den livsbejakande ensamme mannen. Filmkaraktärer som Helgonet och James Bond har ofta placerats i denna typ av bil.
Idag används begreppet GT flitigt i bilbranschen i syfte att skänka vanliga bilar mer glans. Exempel på detta fenomen är Golf GTI, Peugeot 206 GT och Fiat Punto GT. Antalet renodlade GT-bilar är dock få.
Motorn i den optimala GT-vagnen har åtta, tio eller tolv cylindrar. Ofta saknar motorn turbo för att understryka bilens betoning på komfort och relativt odramatisk acceleration med jämn och hög effekt från lågt varvtal. Kompressormatning förekommer däremot på en del modeller och har så gjort sedan mellankrigstiden.
Begreppet "Gran Turismo" har även förknippats med bilsport och då främst långdistanstävlingar, till exempel Le Mans 24-timmars, Mille Miglia, Targa Florio och Carrera Panamericana. Namnet är egentligen missvisande eftersom de bilar som tävlar i sportvagnsracingens GT-klasser är sportbilar, ombyggda för racing.
Internationella bilsportförbundet FIA definierar en GT-bil som en öppen eller täckt bil med max en dörr per sida och minst två sittplatser. Bilen ska vara möjlig att registrera för trafik, men anpassad för tävling på racerbana. FIA anordnar VM för GT1-bilar och EM för GT3-bilar, medan Automobile Club de l'Ouest kör två GT-klasser i Intercontinental Le Mans Cup. Därutöver finns olika nationella GT-mästerskap och enhetsserier såsom Porsche Carrera Cup.

Dance of Death är det trettonde studioalbumet av det brittiska heavy metalgruppen Iron Maiden som släpptes den 8 september 2003.
Albumet håller sig till temat döden, även om det inte är ett konceptalbum. Det är också första gången som trummisen Nicko McBrain har bidragit till låtskrivandet. Han skrev baslinjen och texten till låten New Frontier.
Albumet nådde andra platsen på brittiska topplistan och förstaplatsen på den svenska.
"Se huvudartikeln Wildest Dreams".
Släppt som singel den 1 september 2003, nådde sjätte plats på brittiska topplistan och fjärde på den svenska. Låten är skriven av Steve Harris och Adrian Smith. 
Låten handlar om att livet är kort och att man inte ska gå runt och tänka på sina sorger istället när man kan har roligt. Rykten säger att texten handlar om Steve Harris syn på sin skilsmässa från sin fru.
" Se huvudartikeln "Rainmaker".
Släppt som singel den 24 november 2003. Låten är skriven av gitarristen Dave Murray, basisten Steve Harris och sångaren Bruce Dickinson. 
Släppt som EP den 29 mars 2004 som ett tack åt sina fans. Se "No More Lies". Låten är skriven av Steve Harris.
Låten handlar om en person som vet att hans tid har kommit, med den mörknande skyn som representerar början av slutet.
Inspirationen till låten kommer från Bruce Dickinsons semester i södra Frankrike där borgen Montségur ligger. Låten handlar om katarerna, en kristen sekt som fanns bland annat just i Montségur. Låten är den "hårdaste" på albumet med hårda riff och trumkomp.
Inspirationen till låten kommer från filmen Det sjunde inseglet av Ingmar Bergman. Början till den episka låten är långsam men efter tre minuter stoppar den till och börjar igen i ett snabbare tempo. Texten är skriven av Steve Harris och musiken till största delen av Janick Gers och alla tre gitarrister spelar ett solo.
Låten handlar om religionen voodoo i södra USA dit den spreds under slavhandeln från Afrika. Jag-personen i låten hamnar mitt i en voodooritual, men lyckas komma undan. Låten slutar med långsam musik och jag-personen funderar över meningen med det som hänt. Meningen med sången är att man skall leva som om varje dag vore ens sista.
Låten är skriven av Janick Gers, Steve Harris och Bruce Dickinson. 
Den första låten som inte är b-sida där trummisen Nicko McBrain har deltagit i låtskrivandet. Han skrev grunderna och baslinjen. Han sade att han var nervös när han skulle spela låten på bas för Steve Harris men Harris frågade till och med om McBrain ville spela elbasen i låten när de spelade in den.
Låten handlar om kloning och uttrycker Nicko McBrains åsikt i frågan, alltså motsätter sig låten det. I låten kallas den klonade för en ny Frankenstein, en best och en man utan själ.
En låt om slaget om Paschendale, en av de sista striderna i första världskriget där över 300 000 människor dog. Musiken är skriven av Adrian Smith den första mer episka sången av honom, och texten är skrivna av Steve Harris.
Låten börjar med ett att Nicko McBrain spelar på Hi-haten i morsekod, sedan börjar gitarren spela en långsam melodi och Bruce Dickinson börjar sjunga. Efter en stund byter låten tempo och blir snabbare. I sången finns många tempoväxlingar och morsetrumningen återkommer ett antal gånger. 
En låt om människors reaktioner på katastrofer som 11 september-attackerna. Texten är skrivnen av Bruce Dickinson och musiken av Adrian Smith och Steve Harris. Låten är annorlunda då det är första gången Nicko McBrain använder en dubbelpedal till bastrumman. Det ledde till att man inte spelade den live då Nicko McBrain inte ville. 
Låten handlar om hur folk väntar framför tv på nästa katastrof. I låten berättar jag-personen om hur han ser tecknen för världens slut. Han säger att allas mardrömmar kommer att besannas.
En låt om det rättsliga systemet i Storbritannien och Steve Harris misstro till det. Musiken är skriven av Dave Murray och texten av Steve Harris. Låten börjar lugnt men övergår sedan till hårda riff, det är en tung låt men refrängen är i dur, de flesta låtarna från Iron Maiden är helt i moll . Låten finns också som B-sida på "No More Lies" med Nicko McBrain sjungandes och spexandes.
Låten beskriver hur man inte kan känna sig säker någonstans inte ens hemma. Den berättar också hur politikerna ljuger och hur den vanlige människan får betala för det. Ordena grundar sig på en undersökning i 17 industriländer (inklusive USA), där man kom fram till att England och Wales har den högsta brottsstatistiken.
Journeyman, på svenska gesäll, är en hantverkares medhjälpare som studerar sitt framtida jobb genom att resa från plats till plats. Låten är speciell eftersom det är den första låten någonsin där Iron Maiden bara använt akustiska gitarrer. Låten kan dessutom räknas som den första låten på över 20 år som är en ballad (senast var "Prodigal Son"). Då man spelade sången live satt alla gitarrister och Steve Harris på stolar och spelade. Det var ofta en överraskning för publiken. Dessutom spelade Adrian Smith ett solo live, det fanns inte på studioversionen. En elektrisk version spelades också in, den släpptes på No More Lies-singeln.

Steinberg är ett tyskt programföretag, skapat 1984 med huvudsäte i Hamburg. Huvudsakligen gör de MIDI-sequencerprogram, mjukvarusynthar och digitala ljudredigeringsprogram. Företaget är mest känt för produkten och programvaran Cubase som finns i en flera olika versioner. Steinberg är sedan 2004 en del av det japanska företaget Yamaha.
Steinberg har även utvecklad formatet VST (Virtual Studio Technology), som är ett pluginformat för ljudprogram. VST är fritt för programutvecklare att implementera och har kommit att bli branschstandard som ljudpluginformat.

Rush in Rio är ett musikalbum av Rush, släppt den 21 oktober, 2003.
CD 1:
CD 2:
CD 3:

By the Way är ett musikalbum av den amerikanska rockgruppen Red Hot Chili Peppers, utgivet 9 juli 2002. Titelspåret blev en hit i flera länder, bland annat nådde det andraplatsen på singellistan i Storbritannien. Även "Can't Stop", "The Zephyr Song" och "Universally Speaking" släpptes som singlar.
Samtliga låtar skrivna av Flea, John Frusciante, Anthony Kiedis och Chad Smith.

Vapor Trails är ett musikalbum av Rush, släppt den 14 maj 2002.

Vadmal (i bestämd form vadmalen eller vadmalet) är ett vävt tyg av ylle behandlat i en vadmalsstamp där tyget valkas ihop av vatten och rörelse. Det ger ett tätt, varmt och vattenavstötande tyg som är slitstarkare än ylletyg utan mekanisk bearbetning. Vadmal, liksom kläde, vävs av kardullgarn. Det kännetecknande för vadmalen är att man inte längre kan urskilja bindning eller enskilda trådar.
Enligt Njals saga som handlar om Island på 900- och 1000-talet, var vadmal det viktigaste isländska betalningsmedlet på den tiden. Vadmalstyget som användes som valuta var två alnar bred väv (ca 1 meter). 6 alnar vadmal = 1 öre. 48 alnar vadmal = 1 mark. 120 alnar vadmal = 1 hundrade. 
Bland de textilfynd som gjorts i Lödöse, med dateringar från 1300-1600-tal, norr om Göteborg, är vadmal sällsynt, vilket också uppmärksammats. Enligt NE omnämns vadmal i skrifter från 1292. Bockstensmannens kläder (tidigt 1300-tal) var av valkat ylletyg. Redan på 1600-talet kompletterade karelska handelsmän vid sina handelsresor till Torneå med vadmal och hampväv i lasten. En vadmalsstamp finns i Dalkarlsberg väster om Nora. Vadmalstyg har likheter med det ylletyg som kallades för kläde men vadmal kunde tillverkas av den svenska ullkvalitet som fanns att tillgå.
Det finns många dialektala varianter, till exempel wanmal, walmal, vallman, valmar.  Men dess egentliga betydelse är inte sprungen ur dess tillverkningssätt (valkningen), utan ur orden våd = bredden på ett tygstycke och mål = mått. Orsaken är att tyg användes som betalningsmedel. I stället för med silver betalade man alltså med en viss längd av ett tyg med bestämd bredd. Växelkursen reglerades i landskapslagen. 
Enligt östgötalagen var en "mark wadhmala" = 96 alnar lika mycket värt som en vägd mark silver. En mark var 8 öre och ett öre 3 örtugar; det gick alltså 24 örtugar på en mark, varvid östgötalagens aln vadmal var värd en fjärdedels örtug. 
En annan uppgift omtalar att på Island värdet på 6 alnar vadmal motsvarade ett öre silver. Den isländska alnen var 56 cm lång och isländskt vadmal var cirka 1 meter bred. Kursen är alltså inte densamma som i Östergötland, men då känner vi inte till något om tygkvalitet samt tygbredd i Östergötland och om silvrets renhet.
"Vadmal" kan ses som en sammansättning av fornsvenska "vaþ" = ylletyg och likaledes fornsvenska "mal" = mått, d.v.s. en viss mängd ylletyg. Besläktat därmed är engelska "weeds" = dräkt; därav tweed, ett slags tyg som kan användas till kläder (jämför "kläde)." Dessa ord har ett gemensamt germanskt ursprung, som kan härledas från latin "vas" = borgen, alltså en utfästelse om pengar eller pengars värde. Därav "vadslagning" som är ett avtal om pengar. Besläktat därmed är "vädja" och engelska "wed" = att gifta sig, varvid man ingår ett avtal. Ett annat besläktat ord är "väska," som ytterst är en sammansättning av "en våd kläde" varav man tillverkar en "säck." (Jämför "kappsäck" av latin "cappa" = mantel, kåpa; därav engelska "cape." 

Heathen Chemistry är ett musikalbum av det brittiska rockbandet Oasis, släppt den 2 juli 2002.

Ängshök ("Circus pygargus") är en hökartad rovfågel som tillhör kärrhökarna. 
Ängshöken kan vara svår att skilja från blå kärrhök ("Circus cyaneus") och stäpphök ("Circus macrourus"). Den har, i likhet med stäpphöken, längre och slankare vingar än blå kärrhök. Handen är också spetsigare hos stäpp- och ängshök än hos blå kärrhök, och man ser främst fyra handpennor istället för fem som hos blå kärrhök. Flykten hos ängs- och stäpphök är fjädrande och lätt som hos en tärna. Den är mellan 39-50 cm lång och med vingspann på mellan 96-116 cm.
Adult hane har en blågrå fjäderdräkt med tydligt svarta handpennor och liknar i stor utsträckning blå kärrhök. De diagnostiska skillnaderna i fjäderdräkterna är att ängshökens vingovansida ser trefärgad ut då den har mörkare grå vingtäckare, ljusare armpennor och svarta handpennespetsar. Den blå kärrhöken har en mer jämngrå färg som kontrasterar de svarta handpennespetsarna. Ängshöken har också ett svart längsgående band på ovan- och två på undersidan av armpennorna till skillnad från den blå kärrhökens jämnt ljusa vingundersida med dess mörka vingbakkant. 
De undre vingtäckarna hos den adulta ängshökshanen är bandade i en rödbrun ton och bröstet är precis som huvudet grått vilket sträcker sig ned på buken som också är fint streckat i rödbrunt, vilket syns på nära håll. Undersidan av stjärten är också svagt tvärbandad precis som hos stäpphöken men till skillnad från blå kärrhök.
Den honfärgade ängshöken är mycket lik stäpphöken och kan även förväxlas med den blå kärrhöken i sin brunvattrade fjäderdräkt. En typiskt honfärgad ängshök är dock tydligt ljusare på undersidan än båda de andra. Den mest diagnostiska skillnaden mellan ängs- och stäpphök, förutom jizzen är att man vid goda förhållanden kan se att stäpphöken har en ljus smal krage som sträcker sig under örontäckaren ned mot strupen. Ängshöken har också ett svart kort tvärband precis nedanför de övre handtäckarna vilket både blå kärrhök och stäpphök saknar.
Den juvenila ängshöken har en ostreckad rödorange kroppsundersida. Även de undre vingtäckarna har denna färg men är mörkt streckade ut mot vingpennorna. den har en brun hjässa, vitt runt ögat och mörkbrun örontäckare vilket ramas in av en rödorange strupe och krage och bara en svagt mörkare brun "halsboa". Vingpennorna är undertill gråvattrade och alla pennorna är mörkspetsade. På ovansidan är den honfärgad fast med högre kontrast och armpennorna är helt mörkbruna. Undersidan av stjärten är tvärbandad. Främst är den svår att skilja från unga stäpphökar. Unga stäpphökar har, precis som den honfärgade, en ljus krage vilket ängshöken saknar. Denna ljusa halskrage kontrasterar mot en mycket mörk "halsboa".
Ängshöken är en flyttfågel som häckar i Europa och norra Afrika, österut genom Ryssland, Turkiet, Iran och i Kina. Vintertid vistas den i tropiska Afrika, Indien och på Maldiverna. 
Huvuddelen av den svenska populationen häckar på Öland och den förekommer också sparsamt på Gotland. För övrigt förekommer den sällsynt från Skåne upp till Uppland. De första kända häckande paren av ängshök i Sverige fanns i Skåne på 1930- och 1940-talen. Dessa försvann dock ganska snabbt på grund av förföljelse och äggsamlande. På 1940-talet etablerades sig arten på Öland och som mest fanns där, på 1970- och 1980-talen, ett bestånd på 40-45 par. De senaste 20 åren har arten minskat med 20% i Sverige och man uppskattar att det idag finns cirka 55 par i hela landet varav 30-35 finns på Öland. På grund av detta är den uppförd på svenska Röda listan och kategoriseras som starkt hotad (EN). En sårbarhetsanalys gjord 2010 visade att utdöenderisken för ängshöken i Sverige är 70% inom de närmsta 100 åren, med en mediantid till utdöende på 63 år.
Ängshöken föredrar oftare torrare häckningsbitoper än blå- och brun kärrhök, som odlingsmark, varför man inte lika ofta ser ängshöken vid sjöar och vattendrag, men den häckar också i våtmarksområden. Födan består av små gnagare, småfåglar samt deras ägg, i andra hand groddjur, ödlor och insekter. På övervintringsplatserna livnär den sig till stor del av insekter.
Ängshök har förr även kallats "mindre kärrhök".

The Process of Belief är Bad Religions tolfte studioalbum och släpptes 22 januari 2002.
I och med detta album gjorde Brett Gurewitz comeback i bandet, och Bad Religion återvände till skivbolaget Epitaph. Dessutom hade man en ny trummis, Brooks Wackerman som ersatte Bobby Schayer.

Toxicity är System of a Downs andra album, utgivet 2001. Det har sålt över 12 miljoner exemplar världen över och uppnått platinastatus tre gånger om i USA. Albumet debuterade på plats 1 både på Billboard 200-listan och på den kanadensiska topplistan. Det är det enda System of a Down-album som inte har ett Parental Advisory-märke på sig, trots att det förekommer smärre svordomar. Artworken på albumets framsida är skapad av Mark Wakefield, tidigare sångare i bandet Xero (numera känt som Linkin Park). Albumet är med på Blenders lista "500 CDs You Must Own Before You Die" och det kom på plats 28 på MusicRadars lista "The 50 Greatest Heavy Metal Albums of All Time" och på plats 44 på Rolling Stones lista "100 Best Albums of the Decade for 2000's". 2015 placerade "Spin" albumet på plats 219 på listan "The 300 Best Albums of the Past 30 Years (1985–2014)".
Totalt 33 låtar spelades in till albumet och några av de låtar som inte kom med på albumet läckte senare ut internet i maj 2002 under namnet "Toxicity II". Låten "X" är delvis skriven av Ontronik "Andy" Khachaturian och var först tänkt att släppas på debutalbumet, men så blev inte fallet. I låten "Prison Song" kritiserar bandet USA:s fängelsepolitik och låten "ATWA" är en referens till Charles Mansons akronym med samma namn, som enligt honom utgör livskrafterna som bibehåller en ekologisk balans på jorden. Richard Cheese and Lounge Against the Machine har paroiderat albumets titel med deras skiva "Tuxicity", där de även gör en parodi på låten "Chop Suey!".
Nästan direkt efter att "Aerials" tar slut startar en låt som kallas "Arto" (efter artisten Arto Tunçboyacıyan). Låten har även fått namnet "Der Voghormia", vilket betyder "Fader, ha förbarmande" (som är namnet på en armenisk bön).

Room For Squares är ett album av John Mayer, släppt den 18 september, 2001.

Mutter är Rammsteins tredje studioalbum, utgivet i mars och april 2001. Albumet är producerat av Jacob Hellner och Rammstein själva och spelades in i Studio Miraval i Frankrike.
Framsidan på albumet visar ett dött foster. Denna bild är, liksom de som finns inuti musikhäftet, tagna av fotograferna Daniel & Geo Fuchs. Flake hade följande att säga om albumet:
Låten "Adios" har varit med i filmen "Oh My God?!" och låten "Mein Herz brennt" har varit med i den svenska dramafilmen "Lilja 4-ever", TV-serien "Ha-Chet VeOnsho" och filmen "Big Nothing". "Mein Herz brennt" är baserad på det tyska TV-programmet "Das Sandmännchen" och arbetsnamnet för låten var just "Sandmann". Arbetsnamnet för låten "Hallelujah" var "Pastor" och låten "Spieluhr" har inslag av den tyska ramsan "Hoppe hoppe Reiter" i sig. Låten "Sonne" har varit med i filmen "FearDotCom" och hade arbetsnamnet "Klitschko". Låten "Feuer frei!", som hade arbetsnamnet "Punk", har varit med i filmen "xXx".
"Alla låtar är skrivna av Rammstein."

Roland TB-303 (TB av "transistor bass") är Roland Corporations analogsynt/sequencer, konstruerad och tillverkad i början av 1980-talet som en mindre, billigare och mer lättarbetad version av sina storasyskon. TB-303 var tänkt att skapa basslingor till gitarrister som saknade basist. Synten blev en flopp, delvis på grund av de billiga filter som användes och som gav synten ett lätt distat ljud och den tillverkades bara i 20 000 exemplar. Under den senare halvan av 1980-talet upptäcktes den dock av musiker inom Chicagosynten, och den kom att användas i den nya musikstilen house. TB-303:an har sedan dess varit en klassiker, kanske en av de mest kända analogsyntarna genom tiderna, på grund av det lätt distade ljudet.
Under mitten av 1990-talet använde sig var och varannan kommersiell dance-artist av TB-303, kopior eller emuleringar av den, bland andra Antiloop. Musikstilen acid house bygger nästan helt på den.

Antiloop var en svensk elektronisk musik duo från Lidingö i Stockholm, bildad av David Westerlund och Robin Söderman, 1994.
Gruppen fick sitt stora genombrott 1997 med albumet "LP" och singeln "In My Mind", som blev en internationell hit i flera europeiska länder. De fick senare framgångar med låtarna "Believe" och "Start Rockin'".
Duon har vunnit två Grammisar och sex Swedish Dance Music Awards. Musiken är starkt influerad av trance och techno.
När Robin Söderman skulle starta ett band bjöd han in sin barndomsvän David Westerlund tillsammans med några andra han kände. Efter ett tag så lämnade de andra personerna bandet och de enda som var kvar var Robin och David. De två började spela sedan att spela som dj:s på olika klubbar i Stockholm, men de tröttnade på musiken som de spelade där och bestämde sig för att göra egen musik i trackerprogram för Commodore Amiga.
Antiloop bildades 1994. Namnet kommer av djuret antilop och musikelementet "loop". I bandet fanns ursprungligen en tredje medlem, dansaren Maxim, men han lämnade bandet tidigt.
Bandets debut kom i mars 1995 med EP:n "N.S.F.M.C (Not Suitable For Mass Consumption)", med bland annat låten "Beauty and the Beast". EP:n nådde plats 33 på Sverigetopplistan. Gruppen gjorde också en rad remixer åt bland andra E-type, Aqua och Photogenique. Bandet startade även en egen hemsida där man bland annat kunde ladda ner gruppens låtar.
Debutalbum "LP" gavs ut 1997. Det belönades med en Grammis året senare. "LP" följdes upp av remixalbumet "Remixed" 1998. De blev nominerade i nio olika kategorier på musikgalan Swedish Dance Music Awards och tog hem fem priser detta år.
Bandets andra album, "Fastlane People", kom 2000. Även den belönades med en Grammis. På albumet finns låten "Catch Me" där Timbuktu rappar. Med "Fastlane People" ändrade Antiloop sin musikstil. Tidigare hade den varit mera trance, men övergick nu till mera hårdare techno och breakbeat, vilket fick ett blandat mottagande bland fansen.
2002 gavs samlingsalbumet "At The Rebel's Room" ut. Den innehåller två skivor: en med deras kändaste låtar och en med remixer från andra diskjockeyer.
Senare under 2002 valde Antiloop att lägga ner. Westerlund producerar sedan 2005 själv musik under namnet David West.
Enligt musikkritikern David Drazdil var Antiloop en av de bidragande orsakerna till att flera personer upptäckte dansmusik.
Antiloop beskrev själva att de försökte "få kredd från klubbscenen och samtidigt spelas på radion och sälja en jävla massa skivor."
David började spela synth vid tidig ålder. I ungdomen övergick han till storbandsjazz. Han beskrev i en intervju att hans influenser hade varit skivbolaget XL Recordings och 70-talssoul, framför allt Stevie Wonder.
Robins pappa och farbror var musiker. Han blev tekniskt intresserad vid ung ålder. Han beskrev i en intervju att andra influenser hade varit Aphex Twin och Future Sound of London.

En trummaskin är ett elektroniskt musikinstrument som spelar upp ljudet från trummor, men också andra slagverk. Konstruktionen består dels av en ljudande del och dels en rytmdel. De tidigaste trummaskinerna kallades "rytmmaskiner". Under 1970-talet användes trummaskin inom popmusiken i enstaka låtar och på enstaka album. De slog igenom på allvar under 1980-talet inom popmusiken, från början främst inom synthpop men några år senare även inom annan popmusik och är där i dag mycket vanliga inom framförallt snabbare låtar, medan man inom rocken, precis som med andra elektroniska musikinstrument, många gånger visat en ovilja mot att använda dem. Från 1990-talet har trummaskiner kommit till stor användning genom musikgenrer som techno, dance och eurodance, där elektroniska musikinstrument dominerar.
Eko ComputeRhythm från 1972 var troligen den första trummaskinen som var programmerbar. Den har en sex-radig matris med knappar som tillät manuell programmering och även ett läsfack där hålkort med förprogrammerade rytmer kunde dras igenom för att laddas in i realtid.
En annan tidig programmerbar trummaskin var "PAiA Programmable Drum Set" som introducerades 1975.
Trummaskiner är vanliga inom elektronisk musik, som eurodance, synthpop och techno. Ofta utnyttjas det faktum att de kan spela rytmer mer exakt och snabbare än en människa kan.
De ljudande delarna kan skapa ljuden med ljudsyntes, analog eller digital, eller med så kallad sampling. Vissa trummaskiner använder bägge teknikerna.
De syntetiserade ljud som trummaskinen spelar upp skall ofta påminna om akustiska slagsverksinstrument som till exempel trummor och cymbaler medan ett samplebaserat ljud antingen innehåller inspelningar av akustiska instrument eller inspelningar av syntetiska ljud från till exempel äldre trummaskiner.
I rytmdelen, sequencern lägger musikern upp de rytmspår som respektive ljud skall spela. I äldre trummaskiner fanns inte den möjligheten, istället hade man där bara möjligheten att välja ur de förprogrammerade rytmer som lagts in under tillverkningen.
Man kan kvantisera ett trumspår i till exempel 1/16- eller 1/64-takt vilket innebär att slagen bara kan vara placerade på 16 respektive 64 olika positioner per takt. Jämfört med 1/16 ger kvantiseringssteget 1/64 alltså en större noggrannhet. Om man kvantiserar en öppen taktdel, låta säga 96/96, till 1/16 så kommer alla slag att riktas in till närmaste sextondelstakt. Det kan till exempel användas för att rätta in felaktiga taktslag. Liknande kvantisering förekommer när generativ musik används i datorspelsmusik.

Marcello Piacentini, född 8 december 1881 i Rom, död där 18 maj 1960, var en italiensk arkitekt och stadsplanerare, son till arkitekten Pio Piacentini. 
Piacentini var Mussolinis chefsarkitekt. Han planlade i huvudsak Roms centrum (1927-1932), universitetsstaden "Città Universitaria" (1932-1935) samt projektstaden EUR för världsutställningen 1942.
Piacentini var professor vid högre arkitektskolan i Rom och sekreterare vid Konstakademin där. Piacentini intog en central ställning inom italiensk arkitektur, genomförde en rad byggnader av enkel monumentalitet i Rom, om- och tillbyggnader av flera teatrar, krigsinvalidernas hus med mera. I Bolzano uppförde han 1928 ett väldigt segermonument och samma år justitiepalatset i Messina.

En världsutställning är en internationell utställning av bland annat hantverks- och industriprodukter, teknik, arkitektur och konst. 
Huvudsaken var i början att främja industriell och ekonomisk utveckling. I en tid då kommunikationerna ännu var outvecklade - det fanns knappt järnväg, ingen telefon eller telegraf, endast tidningar - fanns ett stort behov av att skapa ett forum där alla kunde mötas, för att skapa internationella handelskontakter, presentera uppfinningar och tekniska innovationer, ta hem idéer och annat nyttigt (innan patentverket satte stopp för det), osv. Den första världsutställningen ägde rum i London 1851 efter en "tävlan" mellan Frankrike och Storbritannien om vem som skulle komma först med en internationell utställning. 1849 ordnade Frankrike en stor industriutställning i Paris, men de vågade inte ta steget fullt ut till en internationell utställning eftersom de var rädda för den brittiska konkurrensen. England blev först, tack vare drottning Victorias gemål Prins Albert och hans samarbetspartner i arbetet, Sir Henry Cole. Londonutställningen, "The Great Exhibition" var inrymd i det för ändamålet uppförda Kristallpalatset i Hyde Park. Byggnaden inspirerade och utgjorde startskottet till extensiv byggnadskultur i glas och järn i världens metropoler i form av varuhus, vinterträdgårdar, så kallade Passager (skulle idag kallas shoppingmall) och liknande. Londonutställningen blev en kulturell och industriell brytpunkt för 1800-talets Europa. Utställningen besöktes av 6 miljoner människor vilket på den tiden var en ansenlig siffra. Sedan dess har besökarantalet bara stigit och räknats i tiotals miljoner. 
År 1928 grundades Internationella utställningsbyrån, Bureau International des Expositions (BIE) som en mellanstatlig organisation med säte i Paris för samordning, reglering och tillsyn av världsutställningar. Det är också BIE som väljer värdland. I organisationen finns 168 medlemsländer representerade. Världsutställningar äger nuförtiden rum vart femte år men under mellantiden görs andra mindre utställningar runt om i världen i BIE:s regi. Så har det varit från första början. De "riktiga" stora världsutställningarna är försedda med en asterix (*) efter årtalet i listan nedan. Alla övriga här listade, och många fler här icke listade, ville gärna kalla sig världsutställning men tillhör inte de "officiella".
Utställningarnas ekonomiska betydelse avtog under 1900-talet då många andra kommunikationsformer och transportmedel hade utvecklats. Den kulturella betydelsen har dock fortsatt till dags dato med oförminskad styrka. Efter en nedgång efter andra världskriget och en rejäl svacka mellan Osaka 1970 och Sevilla 1992 (ingen utställning) är världsutställningarna återigen oerhört populära; under 2000-talet har besökarantalet på utställningarna nått upp till över 100 miljoner besökare. Efter Sevilla blev utställningarna på nytt också intressanta för industrierna, närmast i marknadsföringssyfte.
Det var under 1800-talets senare hälft som världsutställningarna, eller expositionerna som de också kallas, kom att få stort inflytande. Dels på kulturlivet och på industrins område likaså på teknikens utveckling och arkitekturen, men också på själva idén om hur civilisationen och det moderna livet skulle gestaltas, uttryckas och göras meningsfullt. Utställningsområdet kunde vara stora som mindre städer där besökarna mötte en mångfald av varierande byggnader såsom restauranger, barer, kaféer och liknade. Där fanns också montrar och interiörer som visade upp olika aspekter av seklets kulturella och sociala historia. Föremålen framstod som symboliska manifestationer av industriell utveckling.
Typiskt för dessa utställningar var att utvecklingstanken och den framtidsoptimism som präglade utställningarna hade sin grund i de materiella framstegen, vilka betraktades som en konsekvens av det mänskliga förnuftet. På utställningsområdet förverkligades idén om moderniteten och storstaden som livsrum.
. Världsutställning utgjorde en möjlighet för besökarna att praktisera det urbana livet.
Tendensen var uppfostrande där moralisk överlägsenhet knöts till det moderna projektet och hur långt ett samhälle kommit på civilisationsskalan. Därför blev också världsutställningarna en sorts kulturell tävlan mellan stater där besökarna skulle uppfostras och integreras i ett nytt slags samhälle. Denna mikrovärld fick representera en större totalitet. Det fanns även en tendens att foga in nationens symboliska historier i sammanhanget. Exempelvis Världsutställningen i Chicago 1893 som firades samtidigt som fyrahundraårsjubileet av Christoffer Columbus landstigning, och utställningen i Philadeplhia 1876 firade Amerikas förenta staters tillblivelse. 
Utställningarna hade en ambition att visa upp hela världen, inte bara det egna landets tekniska triumfer utan också prestigefyllda samlingar från koloniala erövringar, konst, och inhemsk folkkultur. Samtidigt har dessa i efterhand kritiserats av forskare som pekat på hur föremålen och den meningsproduktion som dessa tilldelats i det offentliga rummet, måste knytas till en kontext som strukturerats av en manlig, vit, borgerlig blick, utifrån idén om metropolen som maktcentrum. 
Utifrån detta antagande pekar historiker på att världsutställningarna har haft stor betydelse för att forma det moderna förnuftet och hur detta reflekteras i olika samhällsdelar, inte minst i det förändrade stadslandskapet. Därmed har också utställningarna haft betydelse för identitetsbildning. Det visar hur attityder och tankesätt ofta blir konkreta genom skapandet av materiella rum, genom den materiella kulturen och de miljöer som den uppträder i. Samtidigt är det alltså särskilda grupper som haft representationsföreträde som legitimerats i utställningarnas aura av offentlighet.
Typiskt för världsutställningar är de visuellt anslående byggnaderna som upprättas på området genom ny innovativ arkitektur. Det var ju ingenjörskonstens underverk som skulle visas upp. En del av dessa byggnader blev bestående, exempelvis Eiffeltornet och Grand Palais i Paris eller Seattles Space Needle från 1962. En mycket central aspekt i utställningarna var de nationella paviljongerna, som introducerades vid Parisutställningen 1867. Avsikten var att nationerna skulle visa upp sina nationella särdrag både i arkitekturen och interiörerna. På denna tid hade det blivit populärt att särskilja inte bara nationer utan också folk och folkslag med hjälp av nationella "särdrag". Rasbiologin hade börjat göra sig gällande i Europa och spreds som en löpeld i kulturkretsar från 1870-talet framåt. Folkdräkter, seder och bruk visades upp. 1855 i Paris var det redan populärt med sk. genremåleri inom konsten, dvs "folket" började avbildas. Bondstugeinteriörer blev populära också i form av "dioramer" (realistiska tredimensionella tablåer, ofta med människodockor i naturlig storlek). Sådana bondstuge-dioramer ställde Sverige som första land ut i Paris 1867.Textiler, möbler, husgeråd och konsthantverk ingick i konceptet i de nationella paviljongerna. Nationella stilar inom konstindustrin började utvecklas på allvar till världsutställningen i Wien 1873. Kort därefter grundades Svenska Handarbetets Vänner och också Finska handarbetets Vänner för att främja nationell stil inom textilhantverket.
Ett syfte med världsutställningarna, som uttrycks av BIE, är att verka för bildning, att visa och dela uppfinningar, främja teknisk och industriell utveckling och möjliggöra globalt samarbete. Utställningarna organiseras av ett värdland som bjuder in andra länder och företag, internationella organisationer, privata aktörer och allmänheten. På utställningsområdet pågår en hel uppsättning aktiviteter. Det kan röra sig om specifika utställningar, diplomatiska möten, affärsmöten, publika debatter och liveshower av olika slag.
Även om manifesterande av teknik och nationell prestige inom olika områden fortfarande har betydelse för dagens världsutställningar har de blivit globala storskaliga fenomen, en marknad för intellektuell stimulans, för näringsliv och politik, för sammanslutningar och diplomatiska relationer. De har blivit plattformar för diskussion och samarbete kring tidens universella problem och utmaningar, som miljön eller fattigdom.
Tanken är att hela världen retoriskt ska sluta sig bakom ett motto. I Milano 2015 var mottot "Feeding the planet, energy for life".
Not:<br>

Tanakh (stavas också "Tanach") hebr. תנ”ך, uttalas [taˈnaχ], även kallad den hebreiska bibeln är judendomens heliga skriftsamling. Den består av tre delar: Tora, Neviim och Ketuvim.
Den första versionen av Tanakh tros ha fastställts år 90 e.v.t., i Javne. Det finns ett flertal religiösa texter som inte togs med i Tanakh. Flera av dessa finns bevarade än idag, men de har haft mycket litet inflytande över rabbinsk judendom.
Torah består av de fem moseböckerna, och är den heligaste delen av Tanakh. Ordet "torah" härstammar från det hebreiska ordet för "att undervisa". Ordet "torah" översätts ofta som "lagen", men Bente Groth menar att "läran" är en mer korrekt översättning som bättre speglar innehållet i Torah.
Torah betraktas av judar som en kronologisk berättelse över israeliternas äldsta historia, där Gud stundvis ingripit för att hjälpa eller bestraffa det judiska folket. Flykten från Egypten i Moses ledning och förbundet som inleddes på Sinaiberget utgör kärnan för hela den judiska traditionen.
Enligt rabbinsk judisk tradition finns det även en muntlig torah, som bland annat består av talmud.
Nevi'im betyder "profeterna", och innehåller ett flertal böcker som var och en handlar om en enskild profet. Dessa är: Josua, Domarboken, Första Samuelsboken, Andra Samuelsboken, Första Kungaboken Andra Kungaboken, Jesaja, Jeremia, Hesekiel, Hosea, Joel, Amos, Obadja, Jona, Mika, Nahum, Habackuk, Sefanja, Haggai, Sakarja och Malaki. De första sex böckerna i Nevi'im fortsätter den historiska skildringen av det israeliska folkets tidiga historia. De senare böckerna är de tre klassiska profeterna Jesaja, Jeremia och Hesekiel, och därefter de tolv "senare" eller "mindre" profeternas böcker, vilka skildrar tiden från år 700 f.v.t. fram till det andra templets första tid.
Ketuvim betyder "skrifterna", och innehåller ett stort antal skrifter av olika typer. Ketuvim innehåller poetiska böcker, apokalyptisk litteratur, kärlekspoesi, visdomsskrifter, historiska skrifter, en korthistoria, och en kärlekshistoria. Böckerna i Ketuvim är:
Den rabbinska traditionen ansåg att profeternas tid tog slut omkring samma tid som Alexander den Store. Därför inkluderas Daniels bok i Ketuvim istället för Neviim, även om det är en profetisk text. Det finns dock texter i Ketuvim som möjligen är äldre än de i Neviim, vilket förklaras av att dessa anses vara mindre heliga än skrifterna i Neviim. De "fem rullarna", det vill säga Höga visan, Ruts bok, Klagovisorna, Predikaren och Esters bok läses i samband med någon av de judiska högtiderna. Traditionellt läses dessa vid dessa tillfällen ur handskrivna pergmentrullar, men numera är det sällan någon annan bok än Esters bok läses ur en sådan pergamentrulle.

Nattkläder (även nattdräkt) är kläder som bärs när man sover på natten. Typ av nattkläder kan variera mellan årstider och sovrummets temperatur, men väljs också efter situationen. Vissa nattkläder har material och design för att ge en elegant eller sexig framtoning, vid sidan av sin praktiska funktion. Det har i alla tider varit vanligt att man sommartid sover utan nattkläder. 
Fram till slutet av 1800-talet kunde nattdräkt och morgondräkt beteckna informellt burna kläder eller kläddetaljer som även bars i hemmet dagtid. Negligé var exempelvis under 1700-talet en benämning på enkla, bekväma kläder för bägge könen som användes till vardags i arbetet och hemma. 
Högre inomhustemperatur i bostäder under 1900-talet har gjort nattdräkter mer enkla. Numera förekommer exempelvis:
För kvinnor:
För kvinnor och män:
För barn:
Vid en undersökning år 2004 i USA framkom följande resultat:
Vid en undersökning år 1996 i Storbritannien, utförd av BBC "The Clothes Show Magazine", framkom följande resultat:

Nattskjorta, nattplagg som kan användas av såväl kvinnor som män och barn.
I början av 1500-talet kom de första specifika nattplaggen, "chemiser" sydda med spetsar och volanger gjorda för att visa upp sig i. Bruket har med den kungliga levén att göra, ett slags halvprivat morgonaudiens där monarken tog emot informellt klädd i nattdräkt. Seden var också att kungen klädde sig och pudrade peruken, medan audiensen pågick. Bland andra Gustav III företog sådana levéer.
Nattskjorta kom på modet under det sedesamma 1800-talet, och bruket med särskilda nattplagg har sedan dess levt kvar.

Volang (av franska "volant", 'flygande') är parti av rynkat tyg som utgör en dekorativ kantning på alla slags plagg – i synnerhet kjolar och klänningar – samt stundom också på möbler och gardiner där det även kallas kappa. Volangen är ibland av spets eller annat tunt material.
Volanger på korta ärmar eller förklädens axelband kallas för "vingar". Volangdekor på damers underkläder och nattkläder kallas "frivolitet" (av franska "frivolité", 'lättsinnighet', 'bagatell').

Kimono (japanska 着物, bokstavligen "bära-sak", "något man har på sig", en term sannolikt från sent 1800-tal) är en övergripande term eller samlingsbegrepp för ett japanskt plagg. Kimonon har en smal krage och bärs omlott med överlappning åt höger (utom vid liksvepning, då den sätts på överlappad åt vänster) för alla kön och åldrar. Idag bärs den främst vid vissa högtidliga eller traditionstyngda tillfällen av kvinnor, men mera sällan av män. Kimonon används t.ex. när man utövar inhemska aktiviteter som exempelvis teceremoni. Kimonoliknande plagg används dock i flera sammanhang, t.ex. i kampsport (budo).
Kimonon har sitt ursprung i kinesiska plagg från ca 400 e.Kr. Under Heian-perioden (794-1185) bars ett kimonoliknande plagg som underplagg av de högre klasserna, men också som vanligt plagg av de arbetande klasserna. Kimonon började bäras allmänt av alla klasser i Japan under Edo-perioden (1600-1868). Hovdamernas vida överplagg i flera lager (juni hitoe, kinu) med sina breda ärmöppningar (osode) bärs fortfarande vid speciella tillfällen av kejsarfamiljen. 
Kimono bars ursprungligen flera stycken i lager för värmens och modets skull. Plagget saknar fickor, men tygvecket på ärmen kan användas som ficka. Annars får man bära med sig det man behöver på andra sätt (t.ex. börsar och dosor fästade vid bältet genom en bältesknapp netsuke.
Kimono finns idag i flera varianter med "kosode" som en av de enklaste. Plagget yukata är en informell variant av kimono för bruk under sommaren eller som morgonrock; vissa källor räknar inte detta plagg som en typ av kimono.
Skärpet kallas obi och kan betinga minst lika höga kostnader som själva kimonon.

Vogue är världens äldsta idag publicerade modemagasin. Det grundades i USA 1892 av Arthur Baldwin Turnure och drevs av denne fram till hans död 1909. Condé Nast köpte tidskriften 1905, och idag ges den ut av förlaget med samma namn, Condé Nast Publications. Brittiska Vogue utgavs för första gången 1916 och franska Vogue utgavs 1920. Förutom i USA ges tidskriften ut i lokala upplagor (se tabell nedan).
Diana Vreeland (1903-89) var chefredaktör för den amerikanska upplagan under åren 1963-1971. Under hennes ledarskap präglades Vogue av tidens kulturella, sociala och politiska strömningar och den sexuella revolutionen. Hon anlitade tidigt den brittiske fotografen David Bailey. Under hennes tid medverkade modellerna Twiggy, Penelope Tree, Marisa Berenson, Veruschka (egentligen grevinnan Vera von Lehndorff-Steinor) och Jean Shrimpton (The Shrimp). 
1972 tillträdde Grace Mirabella som chefredaktör och omvandlade Vogue till en månadstidning, tidigare hade den publicerats varannan månad. Tidskriften präglades mera av samtida politiska strömningar, inte minst andra vågens feminism. Sedan 1988 är Anna Wintour chefredaktör för den amerikanska upplagan. 

Wallis Simpson, ursprungligen "Bessie Wallis Warfield", född 19 juni 1896 i Blue Ridge Summit, Pennsylvania, död 24 april 1986 i Paris, var en amerikanskfödd kvinna som var älskarinna och, från 1937 till hans död 1972, hustru till hertigen av Windsor, tidigare Edvard VIII av Storbritannien. Edvard abdikerade för att gifta sig med henne. Vid deras giftermål fick hon titeln "hertiginnan av Windsor".
Wallis Simpson föddes i Pennsylvania. Hennes far dog några månader efter hennes födelse och under sina första levnadsår togs hon om hand av sin mor med ekonomisk hjälp från en farbror, Solomon Warfield. Senare flyttade de in hos mostern Bessie Merryman, efter att denna blivit änka 1901. Warfield betalade senare hennes utbildning vid internatskolan Oldfields School.
Simpson gifte sig första gången 1916 med stridspiloten Earl Winfield Spencer, Jr. Paret tillbringade den mesta tiden ifrån varandra och skilde sig 1927. 1928 gifte hon om sig med Ernest Simpson. Paret umgicks i societeten och 1931 mötte hon första gången prinsen av Wales, den blivande Edvard VIII och de två blev ett par runt 1933. Den brittiska pressen rapporterade inte om parets förhållande men det var känt i andra länder. Simpson ansökte om skilsmässa från sin man 1936 och i december samma år började pressen rapportera om parets förhållande även i England. När Edvard, som under tiden blivit kung av England, berättade för premiärminister Stanley Baldwin att han hade för avsikt att gifta sig med en kvinna som varit gift två gånger tidigare, mötte han kraftigt motstånd från regeringen, aristokratin och kyrkan. Kungen föreslog att han skulle ingå ett morganatiskt äktenskap, enligt vilket Simpson inte skulle bli drottning. Detta avfärdades dock av Baldwin och en del andra politiker, inklusive Australiens och Sydafrikas premiärministrar. Kungen fick beskedet att om han gifte sig med Simpson skulle hela regeringen avgå. Edvard valde att abdikera den 11 december 1936. Edvard flyttade därefter till Österrike i väntan på att Simpsons skilsmässa skulle bli färdig, vilket den blev i maj 1937. 
Paret bosatte sig sedan i Paris och gifte sig den 3 juni 1937 i en privat ceremoni i närheten av Tours i Frankrike. Ingen medlem av kungafamiljen var närvarande. Efter att ha abdikerat fick Edvard titeln "Hans kunglig höghet, Hertig av Windsor" av sin bror, den nye kungen Georg VI. Simpson blev således hertiginna av Windsor men fick dock inte titulera sig kunglig höghet. 1937 besökte paret Tyskland som gäster till Adolf Hitler, vilket ledde till misstankar om att Simpson var en tysk agent och nazistsympatisör. Under kriget flyttade paret till Lissabon och sedan till Bahamas där Edvard blev guvernör. Efter kriget flyttade de tillbaka till Frankrike och bodde den mesta tiden i Neuilly-sur-Seine. Maken avled 1972. Paret fick inga barn. Simpsons hälsa försämrades så småningom. Hon drabbades bland annat av demens och avled i sitt hem i Bois de Boulogne den 24 april 1986. 
År 1936 var Simpson den första kvinna som utsågs till Time Magazines "Person of the Year".

Parfym är en substans som används för att ge människor, föremål och rum väldoft. Parfymer är vanligen vätskor, men kan också återfinnas som salvor eller krämer. Doften i parfym kommer från olika eteriska oljor och aromämnen. Ibland ingår också fixativer som gör att parfymen inte avdunstar för fort, och något lösningsmedel, till exempel alkohol eller vatten.
Parfymer kan finnas i olika koncentrationsgrad i form av parfymextrakt, "eau de parfum", "eau de toilette" och "eau de Cologne". Samma parfym kan också användas i andra produkter, som tvål, deodorant, rumsprej, med mera. Parfymerade produkter är vanliga i hushållskemikalier – till exempel tvättmedel, rengöringsmedel och diskmedel – men också i hygienartiklar som schampo, hudlotion med mera. Doftämnen bryts ner, försämras eller på annat sätt förändras om de utsätts för hetta, ljus, eller luft.
Ordet "parfym" som används idag kommer från latinets "per fumum", som betyder 'genom rök'. Parfymerier, eller konsten att göra parfymer, uppstod i Mesopotamien och antikens Egypten men utvecklades ytterligare av romarna och perserna. Parfymer och parfymerier fanns också i Östasien, men de flesta av deras motsvarigheter är till för rökelse.
Världens första, historiskt säkerställda, kemist brukar hållas för en person vid namn Tapputi. Hon var parfymör och nämns i en kilskriftstavla från andra årtusendet f.Kr. i Mesopotamien. Arkeologer har i nyare tid grävt fram vad som antas vara världens äldsta parfymer, i Pyrgos på Cypern. Parfymerna, som är mer än 4000 år, återfanns i ett forntida parfymeri. Åtminstone 60 destillationsapparater, skålar för tillblandning, hälltrattar, och parfymflaskor återfanns i fabriken. Under forntiden användes örter och kryddor, som mandel, koriander, myrten, kåda från barrträd, och bergamott, samt blommor, till att parfymera sig med. Redan under forntiden användes också animaliska aromer – mysk, ambra, sibet. Även i Egypten fanns parfymlaboratorium, där kallpressning, maceration, och en föregångare till destillation användes för att utvinna dofter ur råvaror. Parfymer tillverkades som rökelse och oljor, och hade terapeutiska och religiösa syften.
Parfymer hade en religiös betydelse även på andra platser, och det förekommer anföringar i Bibeln på parfymer med denna innebörd. I samband med att allmänna bad uppkom i antikens Grekland och Rom, kom bruket att parfymera sig; den första flytande parfymen sägs ha kommit från Grekland. I Caracallas termer fanns särskilda parfymeringsrum, "unctuarium", och de romare som hade råd kunde parfymera sig tre gånger per dag. Med Alexander den stores erövringar spreds parfymen, och Theofrastos beskrivning av olika eteriska oljor visar att kunskapen om dofter var tämligen stor redan under antiken, men också att dofters påverkan på humöret var något som "redan de gamle grekerna" var bevandrade i. En del dofter som används idag inom parfymtillverkning, började användas under antiken av praktiska skäl: ceder ansågs hjälpa mot mal varför garderober parfymerades med cederolja, och myrra användes för balsamering. 
Den persiske läkaren och kemisten Avicenna införde processen att extrahera oljor från blommor genom destillation, vilket är den metod som är vanligast idag. Han gjorde sina första experiment med rosor. Innan hans upptäckt bestod flytande parfymer av olja och krossade örter eller kronblad, vilket gav en stark blandning. Rosenvatten var mer raffinerat och blev genast populärt. Tekniker som användes till parfymtillverkning under forntiden inverkade påtagligt på det moderna parfymeriet i västvärlden och till vetenskaplig utveckling, i synnerhet inom kemin.
Det utbredda bruket av parfym avtog i Europa med kristendomens inträde. Det var framför allt i klostrens och palatsens bad som kunskapen om parfymering levde vidare. Genom kontakten med araberna under korstågens epok kom européerna i kontakt med orientaliska kryddor och aromer, samt med den parfymtradition som alltjämt levt vidare där. Medeltidens parfymer tillverkades av apotekare. Parfymerna brukades som torrvaror i doftpåsar, till exempel med lavendel, viol och apelsinblom, som bars i kläderna; till ambra och andra hårda doftmaterial konstruerades så kallade "pommander", klotformade metallbehållare som kunde hängas runt halsen som smycke. Men det var ungrarna som slutligen införde de moderna parfymerna. Den första moderna parfymen, som bestod av olja med dofttillsatser i en alkohollösning, tillverkades år 1370 på begäran av Elisabeth, drottning av Ungern, och var känd runt om i Europa som "ungerskt vatten". 
Det återuppväckta intresset för antiken ledde till att konsten att tillverka parfymer blomstrade i renässansens Italien. Under 1500-talet utvecklades tekniken av Catherine de' Medicis personlige parfymör Rene le Florentin. Hans laboratorium stod i förbindelse med hennes våning genom en lönngång, så att inga recept skulle stjälas på vägen. När Catherine blev drottning av Frankrike tog hon med sig flera italienska seder, som att äta med gaffel, använda korsett, balett, högklackade skor – och parfym. Bland annat lät hon parfymera sina läderhandskar vilket blev mycket populärt, och Grasse, som var Frankrikes centrum för lädertillverkning, började därmed inrikta sig på parfymerat läder, och sedan parfymer. Runt 1700-talet började aromatiska växter att odlas i Grasse, för att förse den växande parfymindustrin med råmaterial. Från 1600-talet och framåt brukades så kallad "Oyselets de Chipre", vilket var en torr parfym med dofter från bland annat Cyperns flora, som kastades på elden.
Frankrike blev snart Europas centrum för parfymer och kosmetikatillverkning. Odling av blommor för deras doftegenskaper, vilket hade börjat på 1300-talet, växte till en stor industri i södra Frankrike. Under renässansen hade parfymer huvudsakligen varit förbehållet kungligheter och de allra rikaste, och använts för att dölja kroppsodörer som berodde på den tidens sanitära förhållanden. Det var delvis genom detta patronage som västvärldens parfymindustri skapades. Parfymer tillverkades av parfymörer som hade särskilda parfym- och kosmetikaffärer. Frankrike är fortfarande centrum för att ta fram nya parfymer och för parfymhandeln. Utanför Frankrike tillverkades parfymer till exempel vid kloster, som dominikanklostret Santa Maria Novella i Florens som sedan 1612 framställer parfymer och parfymexlixirer.
1700-talet innebar, för dem som hade råd, en vurm för parfymer. Allt som kunde parfymeras, parfymerades: kläder, näsdukar, läderprodukter med mera. Eau de Colognen gjorde entré, och konkurrerade med annat "blomvatten", till exempel l'Eau de Mille fleurs. Vinegrettlösningar var en annan form av parfym, som dessutom kunde användas till ansiktsvatten och som bot mot svimningsanfall. Fram till franska revolutionen parfymerades rum med pot pourrier. Parfymerat puder, som brukades till ansikte, peruker, och kropp, fanns enligt Herodotos under antiken. Pudrets kvalitet förbättrades under renässansen, men var utan jämförelse som mest använt under 1700-talet och en bit in på 1800-talet. Joséphine de Beauharnais införde mysk, vanilj och ambra till det franska parfympudret.
Parfymtillverkningen har utvecklats hastigt från och med 1850-talet, på grund av att nya tekniker uppstått och den organiska kemin gjort landvinningar som gett ökad kunskap om aromer. Framför allt innebar uppkomsten av syntetiska aromer en stor förändring, i och med att parfymer därmed kunde tillverkas billigare och nya sorters doftämnen kunde skapas. Under 1800-talet tillverkades parfymer ännu av företag som specialiserade sig på parfymer, som Creed, Houbigant, Coty, Lubin, och Guerlain. Modehusen började tillverka parfymer en bit in på 1900-talet. Paul Poiret, som företrädde orientalismen inom konfektionsutbudet, var en av de första att göra detta, med parfymer som "Nuit de Chine". Orsaken var att kvinnor som inte hade råd med hans kläder kunde ges en möjlighet till en upplevelse av dem genom att använda hans orientaliska parfymer, och för att de kvinnor som hade råd med hans kläder skulle kunna ge kollektionen en sista touche, med en doft som överensstämde med klädstilen.
Från 1950-talet började billigare parfymer tillverkas av särskilda företag som inriktade sig på billig kosmetika, varmed kundkretsen ökade och parfymer kunde köpas av vem som helst. Genom ändrade levnadsförhållanden, uppstod också en tax free-marknad, vilket ytterligare bidrog till att parfymer av olika prisklass blev en storindustri. Tio företagskoncerner om sammanlagt 80 företag, stod för 60 % av världens parfymförsäljning under 1990-talet. Under 1980-talet började juvelerare ge sig in i parfymindustrin, däribland Van Cleef & Arpels, Cartier, Tiffany, Bvlgari, Chopard och Boucheron, vilka i synnerhet vinnlagt sig om utformningen av parfymflaskor. 
Bortsett från milstolpar som uppfinningar av nya syntetiska doftämnen utgjort, var lanseringen av unisexparfymer under slutet av 1990-talet, "det nya millenniet-parfymer", en av de största parfymhistoriska händelserna sedan efterkrigstiden.
De exakta recepten på parfymer i handeln hålls hemliga. Även om de skulle ges ut skulle de komplexa procedurerna och ingredienserna vara obrukbara för att beskriva upplevelsen av en doft. Parfymkännare kan emellertid bli otroligt skickliga i att identifiera komponenter och upphov till dofter, på samma sätt som vinprovare.
Det mest praktiska sättet att börja beskrivningen av en parfym, är att utgå från dess koncentrationsgrad, vilken doftfamilj den tillhör, och noterna i doften, vilka alla påverkar den övergripande upplevelsen av parfymen, från att den först applicerats till den sista kvardröjande antydan om den.
Parfymolja måste spädas ut eftersom outspädd olja (naturlig eller syntetisk) innehåller en sådan hög koncentration flyktiga ämnen att de troligen skulle orsaka allergiska reaktioner och kanske skador om de skulle appliceras direkt på huden.
Det i särklass vanligaste lösningsmedlet till parfymolja, är etanol eller en blandning av etanol och vatten. Parfymolja kan också spädas ut i naturligt doftande lipider, som jojoba, fraktionerad kokosnötsolja eller vax. Koncentrationen i procent per halt av parfymolja är:
I takt med att andelen doftblandning ökar, ökar också intensiteten och varaktigheten i den tillverkade doften. Olika parfymerier eller parfymtillverkade använder olika andelar i sina parfymer. Doftkoncentrationen i en eau de parfum är nödvändigtvis högre än i en eau de toilette av samma parfym, men den egentliga andelen i procent kan variera mellan olika tillverkare. En eau de toilette i en parfym kan vara starkare än en eau de parfum av ett annat märke.
Ibland kan samma parfym i olika koncentrationsgrader faktiskt innehålla olika doftämnen. Detta kan till exempel vara fallet när en parfymör vill göra eau de toiletten lättare än eau de parfumen och därför tillsätter fler toppnoter eller färre basnoter. Därför förekommer det också att produkter som är märkta som "extrême", "intense" eller "concentrée" i själva verket har en annan doftsammansättning än andra produkter med samma parfymnamn, och att dessa endast är samma doft om man ser till parfymens harmoni. Ett sådant exempel är Chanels "Pour Monsieur" och "Pour Monsieur Concentrée".
Eau de Cologne (EdC) var ursprungligen en särskild doft och ett varumärke för en citrusdoft med svag koncentration, som tillverkades i Köln (Cologne) i Tyskland. Utanför Tyskland har dock ordet fått en förskjuten betydelse och avser en svagt koncentrerad parfym.
Att ingruppera parfymer, kan i likhet med all annan taxonomi aldrig betraktas som en fullständigt objektiv eller slutgiltig process. Många dofter uppvisar drag av olika familjer. Också en parfym som betecknas som en "enkel blomdoft" har, även om det är subtilt, undertoner av andra aromer. "Rena" dofter som tillverkats av en enda arom, finns mycket sällan i parfymer på marknaden, eftersom parfymen i så fall skulle bestå av ett enda aromatiskt material.
Att klassificera efter olfaktiv familj är en startpunkt i beskrivningen av en parfym, men kan inte i sig själv utgöra en fullvärdig beskrivning av parfymens karaktäristik. I många fall brukar parfymer beskrivas med en blandning av nedanstående olfaktiva familjer ("orientalisk blomdoft", "grön chypre, "frisk blomdoft", "fruktig och frisk", et cetera).
Det finns ingen standardiserad klassifikation för parfymer, men vissa termer återkommer hos de flesta parfymörer, och kan i viss mån betraktas som en typologisk terminologi. Sådana termer är också beroende av parfymtrender. De vanligaste kategorierna för parfymtyper som komponerades från 1800-talet och framåt, kan kallas traditionella, och de efter omkring 1945 för moderna.
Blomdofter är en av de största doftfamiljerna. Omkring 1900 fanns två olika typer: enkel blomdoft, och sammansatt blomdoft eller "bouquet". Enkla blomdofter är dofter som domineras av doften från en viss blomma, och kallas därför på franska "soliflore". Till denna grupp hör Serge Lutens "Sa Majeste La Rose" (ros) och Diors "Diorissimo" (syntetisk liljekonvalj). Gruppen var den i särklass mest populära fram till omkring år 1900. Sammansatt blomdoft eller "bouquet" är dofter som består av flera blommor, till exempel Houbigants "Quelques Fleurs" och Lancômes "Poême". Denna olfaktiva familj uppstod de sista årtiondena av 1800-talet, med parfymer som Cotys "La Rose Jacqueminot", där det blommiga understryks med ormbunkar i basnoterna. 
Blomdofterna kan vara lätta (friska, marina, fruktiga eller gröna noter), som Cacharels "Anis anis", tunga (aldehydiska, orientaliska, läder- eller tränoter), som Diors "Poison", "pudriga", som Creeds "Jasmin Impératrice Eugenie" från 1870, och ha ytterligare fler egenskaper. Damparfymernas klassiska blomdofter kan även indelas efter vilken eller vilka blommor som ingår: jasmin, liljekonvalj, nejlika, rosor och violer, och tuberos. Blommor ingår i de flesta damparfymer och många herrparfymer, varmed det i viss mån är en subjektiv bedömning om en parfym skall klassas som en blomdoft eller om blommorna utgör självklara noter i bakgrunden. I herrparfymer är blomdofterna ofta blandade med trä, som Ralph Laurens "Safari"; uttalade lavendelnoter brukar föra parfymen till fougèrefamiljen. 
Ambradofter eller orientaliska dofter är en stor grupp parfymer som består av dofter av vanilj, animaliska aromer, kryddor, blommor och trä. Dessa kan innehålla kamferolja och sandelträ, vilket väcker minnet om den viktorianska erans föreställning om Mellanöstern och Fjärran östern. "Rena orientalier" skall ha framträdande animaliska noter, som till exempel Cartiers "Must", Calvin Kleins "Obsession", och Laura Biagiottis "Roma". Guerlains år 1925 lanserade "Shalimar" blev den klassiska parfymen bland de orientaliska dofterna. Doftfamiljen var särskilt populär på 1910-talet, 1930-talet samt mitten av 1970-talet till och med 1980-talet, varpå de ersattes av en trend för lättare dofter. Under 1970-talet blev ren mysk särskilt populärt. Orientaliska dofter var ända till 1960-talet förbehållet damparfymer; den första orientaliska herrparfymen var Guerlains "Habit Rouge" från 1965. Kryddiga orientaler och florientaler är stora undergrupper, med 1970-talsparfymen "Opium" (Yves Saint-Laurent) i främsta rummet. 
Trädofter eller "boisés" är dofter som domineras av träaromer, vanligen sandelträ och cederträ. Patchouli med dess kamferartade lukt, finns ofta i dessa parfymer. Chanels "Bois des Îles" är en trädoft, liksom herrparfymerna Chanels "Egoiste", och Diors "Fahrenheit". Trädofterna är vanligen blandformer till andra olfaktiva grupper, till blomdofter (Hugo Boss "Essence de Femme"), eller, ofta som yngre herrparfymer, till orientaliska, som Valentinos "Homme".
Läder är en doftfamilj som består av doften av honung, tobak, trä och tjära i dess mellan- eller basnoter, och har en doft som påminner om läder. Chanels "Cuir de Russie" från 1930-talet är en typisk och klassisk läderdoft, och Carons "Tabac Blond". Läderdofter är ofta blandade med orientaliska dofter, som Chanels "Coco", Yves Saint-Laurents "Opium", och Karl Lagerfelds "KL", eller Gucci "Pour Homme". Dofttypen har sitt ursprung i de parfymerade läderhandskarna som Catherine de' Medici var förtjust i, och traditionellt skall noter av frangipani finnas med.
Chypre (Cypern på franska) är en familj dofter som bygger på en sammansättning av bergamott, ekmossa, patchouli och labdanum. Gruppen uppkallades efter François Cotys parfym "Chypres", som lanserades 1917. En annan chypreparfym är Guerlains fruktiga "Mitsouko" från 1919. Det var som regel chypresparfymer som de nya modehusen under 1980-talet komponerade (Armani, Fendi, Montana). Chypreparfymerna är moderna varianter av chypredofterna som såldes som torrvara i Venedig under medeltiden, vilka innehöll labdanum från Cypern, men moderna "rena" chypre skall innehålla påtagliga animaliska noter, som Mme Grès "Cabochard". Många herrparfymer har drag av chypres.
Fougère är dofter som bygger på en bas av lavendel, kumarin, och ekmossa. Dofttypen är uppkallad efter Houbigants parfym "Fougère Royale". Många herrparfymer tillhör denna grupp, som klassiska "English Lavender" (Atkinson), "Old Spice" (Shulton) och Guerlains "Jicky".
Aldehydiska dofter är dofter som bland annat påminner om ett nyutsläckt stearinljus, vilket skapas på syntetisk väg med aldehyder. Det finns inga rena aldehydiska parfymer, utan de utgör undergrupper av andra doftfamiljer. Den mest berömda av aldehydparfymerna är "Chanel N° 5", som också var den första aldehydparfymen på marknaden. Dessa parfymer var som mest populära under 1920-talet, och några av dessa har blivit klassiker, till exempel Jeanne Lanvins "Arpège", och Jean Patous "Joy".
Kryddiga dofter är undergrupper till flera olfaktiva familjer, och utgörs av framträdande noter av kanel, muskot, peppar och kardemumma. Kryddiga trädoftande herrparfymer är en stor grupp, samt kryddiga orientaler för både herr- och damparfymer.
Aromatiska dofter är en term som ibland används för att beteckna, som undergrupper, de parfymer som har inslag av örtkryddor som timjan, salvia, rosmarin, och mynta.
Sedan 1945 har nya kategorier dofter uppkommit, på grund av att parfymtillverkningens tekniker (det vill säga att utforma doftsammansättningar) förbättras och på grund av tyckets och smakens naturliga utveckling.
Blommiga blomdofter kallas ibland en blandning av de enkla och sammansatta blomdofterna i och med att en blomma dominerar, utan att ta överhanden lika mycket som för de enkla blomdofterna. Vanliga dominanta blommor är ros, jasmin, ylang-ylang, iris och viol. Till denna grupp hör Chloés "Chloé " och Calvin Kleins "Eternity".
Gröna dofter är en lättare, sötare och modernare variant av chypredoften, till exempel Balmains "Vent Vert" och Estée Lauders "White Linen". De gröna dofterna dominerade parfymtrenderna på 1940-talet. De har noter av gräs, hö eller skog, och brukar beskrivas som "sportiga".
Ozondofter, marin- eller havsdofter är den yngsta gruppen parfymer som lanserades med Christian Diors "Dune" 1991, där det marina dock är underordnat orientala och blommiga noter. Ozondoften är väldigt ren, och utgjorde ett stort steg i uppkomsten till många av de moderna androgyna unisexparfymerna. Ibland kallas denna grupp "vattendofter", och då inbegrips till exempel Davidoffs herrparfym "Cool water" och Aramis vattenmelondoftande "New West for Her".
Friska dofter eller citrusdofter är egentligen en äldre olfaktiv familj som fram till nyligen utgjordes av "uppfriskande" eau de Cologner med citrus- eller bergamottnoter, ibland neroli och rosmarin, som Mühlens klassiska EdC "4711 Echt Kölnisch Wasser". "Friska blomdofter" är en stor undergrupp, med parfymer som "Valentino".
Fruktiga dofter är dofter där fruktaromer dominerar, till exempel av persika, äpple, aprikos och hallon. Christian Diors "Midnight Charm" är en fruktig parfym, och Dknys "Be Delicious". Rent fruktiga parfymer är ovanliga; ofta är de i stället undergrupper av blomdofter, som "Byblos" och Givenchys "Eau de Givenchy", eller till chypredofter, som Rochas "Femme". Frukter har ingått i parfymer mycket länge, som i parfymen som James Henry Creed skapade till passagerarna på Titanic, vilken baserades på alger, sjögräs och honungsmelon.
Gourmanddofter räknas sällan som en egen kategori, men som undergrupp utgör de dofter med dessertliknande kvaliteter och dofter av mat, ofta med inslag av vanilj och tonkabönor. Exempel är Nina Riccis "Les belles de Ricci" från 1996 med doft av gröna tomater, och kanske den mest kända gourmandparfymen Thierry Muglers chokladdoftande "Angel". En annan mycket känd gourmandparfym är "Lolita Lempicka", av märket med samma namn. "Lolita Lempicka" har noter av lakrits, vanilj och pralin. Även Lancôme har en gourmandparfym från 2012 vid namn "La vie est belle", med noter av vanilj och pralin.
Med en metaforik som kommer från musikens värld, brukar parfymer beskrivas som om de har tre stämmor, vilka sammantagna bildar parfymens ackord och dess harmoni. Därför talar man om stämmornas respektive noter. Noterna utvecklas med tiden, genom att toppnoternas omedelbara intryck övergår i djupare mellannoter, för att slutligen upplösas i basnoterna som uppträder i finalen. Dessa noter skapas med stor noggrannhet och kunskap om parfymernas avdunstningsprocesser.
En modern parfym innehåller som regel åtminstone 30 eller 50 doftämnen, men många parfymer innehåller flera hundra. Dofter hör vanligen naturligen till en viss stämma, medan många andra kan vara antingen topp- eller mellannot, eller mellan- eller basnot i olika parfymer.
Toppnoter, eller huvudnoter, är dofter som utsöndras omedelbart när parfymen appliceras. Toppnoterna består av små, lätta molekyler som avdunstar fort. De skapar det första intrycket av parfymen och är därför väldigt viktiga i parfymens försäljning.
Dofterna i toppnoterna brukar beskrivas som "friska" eller "skarpa". Beståndsdelarna som bidrar till toppnoterna doftar starkt, är väldigt flyktiga och avdunstar hastigt. Citrus, kaprifol, stjärnanis, persika, rosor, koriander, timjan, kanel och ingefära är några av de dofter som kan finnas bland toppnoterna. 
Mellannoterna, eller hjärtnoterna, uppträder strax innan toppnoterna klingar ut. De formar "hjärtat" eller "kroppen" i parfymen, och har dessutom som uppgift att dölja uppkomsten av basnoterna, som initialt kan vara ganska obehagliga. Mellannoterna uppkommer mellan två minuter till två timmar efter att parfymen applicerats. 
Till deras karaktärer är de vanligen "runda" och "fylliga". Lavendel, liljekonvalj, apelsinblommor, ylang-ylang, jasmin, mandel, lilja, svarta vinbär, och ros är några beståndsdelar som kan förekomma bland mellannoterna.
Basnoterna uppstår strax innan parfymens mellannoter försvinner. De utgör tillsammans med mellannoterna parfymens huvudtema, och ger parfymen dess djup och fasthet.
Beståndsdelar i basnoterna är ofta fixativor som används för att behålla och förstärka de lättare topp- och mellannoterna. De består av stora, tunga molekyler som avdunstar långsamt, och framkommer först efter en halvtimme eller medan parfymen torkar in i huden. Några basnoter kan fortfarande kännas ett dygn efter parfymen applicerats, vilket särskilt gäller animaliska noter. Förutom animaliska basnoter som mysk, bävergäll och sibet, är vanilj, sandelträ, ambra, patchouli, tonkabönor, balsam, rökelse, kåda och mossa typiska dofter bland basnoterna.
Växter har länge använts inom parfymtillverkning som källa till eteriska oljor och aromämnen. Dessa aromer är vanligen sekundära metaboliter som växterna bildar för att skydda sig mot växtätare, infektioner, likväl som för att dra till sig pollinerare. Växter är utan jämförelse den största källan till de doftämnen som parfymtillverkningen använder. Källor till dessa ämnen kan utvinnas ur olika delar av en växt. En och samma planta kan användas till mer än ett doftämne, till exempel har växtdelarna ovan jord och fröna från koriander märkbart olika odörer. Apelsinens blommor, löv och fruktskal är källor till neroli, petit grain respektive apelsinolja.
Moderna parfymer är i stor utsträckning tillverkade av syntetiska odoranter. Dessa kan syntetiseras utifrån relativt billiga organiska källor som petroleum, fossilt kol eller kåda. På syntetisk väg kan doftämnen tillverkas som inte existerar i naturen. Calone är ett syntetiskt doftämne som luktar havsartat och metalliskt, och används mycket i samtida parfymer. Syntetiska doftämnen används också som billigare ersättning för naturliga motsvarigheter, som aromer av kumarin och linalol, vilka är billigare att framställa på syntetisk väg från terpentin än att framställa naturligt. Några blomdofter kan inte utvinnas ur naturliga råvaror och framställs därför syntetiskt: orkidédofter (salicylater) framställs som regel syntetiskt, liksom liljekonvalj, och (till Lancômes "Poême") blå vallmo. Fruktdoft kan nästan aldrig utvinnas naturligt. 
Det är ytterst få företag i världen som tillverkar de syntetiska doftämnen som parfymindustrin använder, och dessa har patent på de syntetiska doftämnen som de tagit fram, flera nya per år. Till de största företagen hör "International Flavors and Fragrances", "Givaudan", "Takasago" och "Symrise".
Innan parfymer kan komponeras, måste odoranterna som parfymer skapas av utvinnas. Syntetiska odoranter produceras genom organiska föreningar och renas. För att utvinna odoranter från naturliga källor krävs flera olika metoder att behandla råmaterialet med. Resultatet av extraktionen är eteriska oljor, lösningar, koncentrat, eller smör, beroende på mängden vax som den extraherade produkten innehåller.
Alla dessa tekniker kommer i viss mån att förvränga den doft som råmaterialet utsöndrar. Detta beror på att teknikerna måste använda sig av värme, lösningsmedel som i sig själva påverkar doften, eller genom att extraktionsprocessen utsätter doftämnena för luft. Allt detta kommer att försämra doftämnena, antingen genom att odörens karaktär förändras eller genom att doften försvinner.
Den vanligaste tekniken för att utvinna dofter inom den moderna parfymindustrin är extraktion, inom industrin kallad maceration. Råmaterialet i fast form läggs i en lösning som löser ut de önskade doftämnena, som sedan kan utvinnas från lösningsmedlet. Maceration kan pågå allt från några timmar till månader. Doftämnen från trä eller fiber utvinns ofta på detta sätt, liksom även animala doftämnen. Tekniken kan också användas för att extrahera odoranter som är alltför flyktiga för att kunna destilleras eller denatureras med värme. Hexan och dimetyleter är vanliga lösningsmedel till maceration. Produkten från en sådan process kallas "koncentrat".
Vid vätskeextraktion kan även superkritiskt koldioxid (CO) användas som lösningsmedel. Denna process är mycket modern jämfört med de andra tillverkningsmetoderna. Genom processens låga temperatur och det ganska ickereaktiva lösningsmedlet som processen använder, erhålls ett derivat med mycket likartad doft som råmaterialet. 
Extraktion med etanol som lösningsmedel används för att utvinna doftämnen från torkat råmaterial och de orena oljeinnehållen som kommer från extraktion med andra lösningsmedel. Tekniken används inte på färskt råmaterial eftersom sådan innehåller mycket vatten som också skulle följa med i etanolutvinnigen.
Destillation är en vanlig teknik för att erhålla doftämnen från växter, såsom apelsinblommor och rosor. Råmaterialet hettas upp, och doftämnena samlas upp genom kondensation av den destillerade vattenångan.
Ångdestillation sker genom att ångan från kokande vatten får passera genom råmaterialet, vilket löser ut de flyktiga doftämnena. Kondensatet från destillationen förvaras sedan i en rund kolv. Detta gör det möjligt att enkelt separera doftoljan från vattnet. Vattnet som kommer av kondensatet, som kallas hydrosolat, innehåller fortfarande en del doftämnen och doftolja, och säljs ibland. Detta är den mest använda tekniken att utvinna dofter från blommor, löv och växtdelar med.
Torrdestillation är en teknik som innebär att råmaterialet som hettas upp aldrig kommer i kontakt med vattenånga och utan att blandas upp i någon vätska eller lösning. Doftämnen som frigörs från råmaterialet genom hettan genomgår ofta en pyrolys vilket resulterar i formationen av olika doftsammansättningar, och därför olika doftnoter. Denna metod används för att erhålla doftämnen från fossil ambra och trä, där man önskar en "bränd" eller "rostad" odör.
Expression är en teknik som innebär att råmaterialet pressas eller utsätts för tryck, och att oljan som därmed pressas ut sedan samlas upp. Det är bara till doftämnena från skalet från citrusfrukterna som denna teknik används, eftersom det bara är där som oljan förekommer i tillräckligt stora mängder för att denna extraktionsmetod skulle vara lönsam. 
Enfleurage är en teknik där aromämnena först blir absorberade av vax, och sedan extraherade av etanol. Extraktion med enfleurage användes tidigare i fall där destillationsteknikens hetta vore alltför skadlig för doftämnena. Tekniken är emellertid ovanlig numera på grund av dess olönsamhet och på grund av att nyare, mer effektiva metoder utvecklats.
Eteriska, eller essentiella, oljor, är den övergripande term som allmänheten brukar lära sig för olika slags doftextrakt. Inom parfymindustrin används ett mer specifikt språkbruk, som tar fasta på källan, renheten, och tekniken som använts för att erhålla ett visst doftextrakt.
Av dessa extrakt är det bara absoluter, eteriska oljor, och tinkturer som används direkt till att blanda parfymer.
Absoluter är parfymmaterial som framställts genom att pomador eller koncentrat renats genom att de sänkts i etanol. Genom att använda ett lätt hydrofiliskt ämne som etanol, kan det mesta av doftämnena från vaxet extraheras utan att frigöra några doftlösa vaxmolekyler. Absoluter brukar återfinnas i form av oljiga vätskor.
Koncentrat är doftmaterial som har extraherats från råmaterial genom lösningsextrakt av flyktiga kolväten. Koncentrat innehåller vanligen en stor mängd vax på grund av att solventer lätt upplöser olika hydrofobiska beståndsdelar. Sådana koncentrat kan enkelt renas genom destillation eller alkohollösningar. Koncentrat förekommer som regel i fast form som vax eller kåda, eller som trögflytande vätskor.
Eteriska oljor är doftmaterial som har extraherats från en källa direkt genom destillation eller expression, och finns i flytande, oljig form. Oljor som extraheras genom expression kallas ibland "expressionsoljor".
Pomada är en doftande massa av rent fett som skapas genom enfleurage, i vilken doftämnena i råmaterialet absorberas av animaliskt fett. Pomador förekommer i fast, oljig och kladdig form.
Tinkturer är doftmaterial som skapas direkt genom att indränka råmaterial i etanol. Tinkturer är flytande.
Att komponera parfymer är en viktig del i många industrier, från lyxvarusektorn, till tillverkningsindustrin för olika kemikalier som hushåll använder. Syftet med parfym- eller dofttillverkningen är att påverka köparna genom att tala till deras luktsinne och förmå dem att handla parfymen eller den parfymerade produkten. Därför är det av yttersta vikt att många finner en doft estetiskt tilltalande.
Arbetet att framställa parfymer till försäljning överlämnas till experter på att komponera parfymer, vilka har yrkestiteln parfymör. De kallas också ibland "Le Nez" (näsan) med anspelning på deras utvecklade luktsinne och förmåga att komponera dofter. Parfymörer är i praktiken konstnärer som har djupförståelse av dofternas estetik, och har förmågan att överföra abstrakta begrepp och stämningar till doftsammansättningar. På en rudimentär nivå måste parfymören ha stor kunskap om ett stort antal olika dofter och ingredienser, och vara kapabel att skilja alla dessa dofter från varandra, dels känna igen dem ensamma, dels kunna spåra dem var och en i en doftsammansättning. Vidare måste de känna till hur varje ingrediens uppträder under tid tillsammans med andra doftämnen. Parfymörens arbete påminner i mycket om flavoristens, som komponerar dofter och smaker till matindustrin.
Att komponera en parfym börjar som regel med ett uppdrag från arbetsgivaren eller en kund. Uppdragsgivarna är vanligen modehus eller storföretag inom olika industrier. Varje uppdrag innehåller en specifikation på vilket slags parfym som önskas, och beskrivs ofta i poetiska eller abstrakta ordalag hur parfymen skall lukta eller upplevas av den som doftar på den, samt innehåller ett maxpris på den koncentrerade parfymoljans literpris. Dessa villkor kommer att avgöra vilka aromer och doftämnen som kommer att ingå i den färdiga produkten.
Parfymören börjar då med att blanda flera olika parfymer, och kommer att försöka fånga den efterfrågade känsla som specifikationen innehåller. Till sin hjälp kan parfymören använda doftremsor, men mer professionella parfymörer har så kallade doft- eller parfymorglar, det vill säga bord med tre sidor som omsluter parfymören och på vilket flaskor med doftämnen står som parfymören använder. Om parfymören lyckas skapa en parfym som tillfredsställer kunden blir parfymen såld, men ofta först efter flera modifikationer. Processen tar vanligen många månader eller flera år. Parfymsammansättningen kommer därefter antingen att användas som funktionell doft (till schampoo, smink, bilinteriörer, tvättmedel, et cetera), eller saluföras i sig själv, i form av parfym. 
Parfymören kan också inspireras till att skapa en ny parfym och därigenom skapa en produkt som sedan kan säljas eller användas vid ett uppdrag. Detta är arbetssättet hos de flesta mindre och oberoende parfymerierna.
Det finns ingen enskild "korrekt" teknik för att komponera en parfym, men däremot riktlinjer om hur en parfym kan skapas från ett koncept.
Parfymolja innehåller som regel flera hundra olika ingredienser, och dessa har samtliga en egen roll att spela. Ingredienserna kan grovt sett indelas i fyra grupper: primära dofter, modifierare, blandare och fixativer.
De primära dofterna kan utgöras av en eller flera huvudingredienser, till exempel rosor. Alternativt kan flera ingredienser användas tillsammans för att skapa en "abstrakt" primär doft som inte igenkänns som en naturlig ingrediens. Till exempel blandas jasmin och ros ofta för blomdofter. Koladoft är ett exempel på en abstrakt primärdoft.
Modifierare är ingredienser som påverkar de primära dofterna för att ge parfymen en särskild karaktär. Ester från frukt kan till exempel användas till blomdofter för att skapa en fruktig blomdoft, och calone och citrus kan ge en blomdoft en friskare karaktär. Körsbärsaromen i cherry cola kan betraktas som en modifierare.
Blandare är en stor grupp ingredienser som mjukar upp övergångarna mellan parfymens stämmor. Vanliga blandare är hydrooxycitronellal och linalol.
Fixativer används för att stödja upp primärdoften genom att understryka den. Många kådor och trädofter och ambrabaser används för deras fixativa egenskaper.
Topp-, mellan- och basnoterna i en doft kan ha olika primärdofter och stödingredienser.
I stället för att bygga upp en parfym från grunden, brukar många parfymer skapas på en eller fler "doftbaser", även kallade "baser". Varje bas är väsentligen parfymmoduler såsom sammansättningar av eteriska oljor eller aromatiska kemikalier, och betecknade med enkla begrepp som "nyklippt gräs" eller "saftigt surt äpple". Många produkter i Guerlains "Aqua Allegoria"-serie, med deras enkla doftsammansättningar, kan tjäna som exempel på sådana doftbaser.
Företags och parfymörers strävan efter att utveckla doftbaser är lika stor som att skapa färdiga parfymer, eftersom de är återanvändbara. Det finns ytterligare flera goda skäl att satsa på att skapa doftbaser. Vissa ingredienser med svåra eller övermäktiga noter kan vara skräddarsydda i en blandning där problemen redan är åtgärdade, och därmed genast kan användas till parfymtillverkning. En bas kan bättre motsvara en specifik eller tillfällig egenskap hos en ren doft än den rena doften i sig, till exempel "frisk daggig ros" som bättre motsvarar en rosdoft efter regn än ren rosenolja. En parfyms tema kan skissas tämligen snabbt om parfymören utgår från blandningar av doftbaser, för att sedan bli putsad och filad på efter kundens respons.
Att skapa parfymer med omvänd ingenjörskonst genom analytiska tekniker som GC/MS kan inte ge ett fullständigt identiskt resultat. Dessa analytiska tekniker kan avslöja en stor del av parfymens innehåll, men många parfymer är svåra att analysera på grund av deras komplexitet. Med viss färdighet kan dock kopior skapas utifrån sådan utrustning, med tämligen hög exakthet.
Det är väldigt dyrt att återskapa parfymer på detta sätt, om inte de doftämnen som ingår i originalprodukten redan finns tillgängliga.
Det är förhållandevis få parfymörer som skapat de mest berömda parfymerna. En av de första mer namnkunniga parfymörerna var Johann Maria Farina (1685-1766), som skapade eau de Colognen (1714). Han var italienare, och någon överlämnade originalreceptet till hans "aqua mirabilis" till Wilhelm Mühlens. Detta recept använde sedan Mühlens till att skapa eau de Colognen, "4711". Både Farinas och Mülens eau de Cologner säljs fortfarande. Farinas tillverkas ännu av Farina gegenüber, men Mülens företag har bytt ägare.
En annan, ungefär samtida, parfymör var James Henry Creed, grundare av parfym- och modehuset House of Creed i London. Han blev informellt hovparfymör åt flera av dåtidens kungligheter: kejsarinnan Eugénie av Frankrike, till vilken han skapade "Jasmine Impératice Eugénie" som fortfarande tillverkas, drottning Victoria av Storbritannien använde hans parfym "Indiana", och kejsarinnan Sissi av Österrike vaniljparfymen "Vanisias".
Pierre-François Pascal Guerlain (död 1864) är ett av de största namnen i Frankrikes parfymhistoria. Han började egentligen med salvor och tvålar, innan han 1842 slog in på parfymer. Efter att kejsarinnan Eugénie började handla hans "EdC Impériale", blev Guerlain snart ett av de mest framgångsrika parfymhusen. En annan fransman, Paul Parquet, placerade Houbigant i parfymhistorien genom att ta fram "Fougere Royale"; senare skapade han också "Chantilly". François Coty räknas ibland som den moderna parfymens grundare, då han skapade chypreparfymen, och blandade naturliga och syntetiska doftämnen i sina parfymer. 
Sophia Grojsman vid "International Flavours & Fragrances" brukar betraktas som en av världens främsta nu levande parfymörer. Hon har till exempel belönats med Lifetime Achievement award och Living Legend Award. Hon har komponerat framgångar som Boucherons "Jaipur", Calvin Kleins "Eternity", Lancomes "Tresor", Estée Lauders "White Linen", Laura Biagiottis "Sotto Voce", och Yves Saint-Laurents "Paris". En av hennes medtävlare om rangen är Jean Guichard som kreerat parfymer som "LouLou" och "Eau de Eden" för Cacharel, "L'Eau du Temps" och "Les Belles" för Nina Ricci, Diors "Poison", och Kleins "Obsession". Jean-Louis Sieuzac komponerade succén "Opium" för Yves Saint-Laurent 1977, men har också skapat "Fahrenheit", "Sonia Rykiel", Kenzo "Jungle Elephant", Oscar de la Rentas "Oscar", och "Dune". Edmond Roudnitska (1905-1996) var Christian Diors stora "Le Nez" och har skapat många av deras och Rochas mest berömda parfymer. Chanels flesta parfymer sedan slutet av 1980-talet är skapade av Jacques Polge, men Ernest Beaux skapade de första parfymerna där, under 1920-talet, bland annat "Chanel N° 5", "Cuir de Russie", och "Bois des Iles".
Parfymernas behållare, och utformningen av dessa, har i alla tider varit en viktig komponent av den färdiga produkten. I funktionellt hänseende måste parfymflaskor vara av icke-poröst material så att de inte läcker, och vara tillverkade av ett kyligt material, eftersom värme förstör doftämnena. Det finns parfymflaskor från antikens Egypten som visar att det vid sidan av funktionaliteten, lades ett konstnärligt värde i utformningen av flaskorna. I antikens Egypten tillverkades parfymflaskor av alabaster och stenmaterial. Eftersom parfymer hade en religiös roll har flera flaskor kunnat återfinnas i gravar från den kulturen.
Glas har använts till parfymflaskor sedan femtonde århundradet f.Kr. Lämningar av sådana har återfunnits i Palestina. Det faktum att glasflaskorna var målade visar att funktionaliteten inte var det enda som beaktades vid utformningen av flaskor i Palestina heller. Också där finns parfymflaskor i forntida gravar. När glasblåsningen uppfanns, började flaskorna anta fantasifulla former, och föreställer djur och växter. I antikens Grekland användes urnor och vaser till parfymbehållare, medan romarna använde urholkade stenar.
De första parfymerade produkterna som kom till Europa var former av rökelse, vilket användes i den kristna gudstjänsten, varför olika slags brännare finns från medeltiden. När flytande parfymer började användas, tillverkades flaskor av guld, glas och andra dyrbara material. De första parfymerna som användes i Europa synes ha varit fasta och torra, och därför var en del parfymbehållare avsedda att bäras, till exempel runt halsen eller i en ring, och andra avsedda att stå framme, kanske på ett bord. De tidiga behållarna tillverkades av guldsmeder och andra konstnärliga hantverkare. Trä var ytterligare ett material som ofta användes, bland annat till parfymlådor som kunde öppnas och stängas. Porslin började användas på 1200-talet, men först under 1700-talet blev porslinet och fajansen vanligare, och då ofta i fantasifull former. "Pommander" användes till fast parfym, företrädesvis ambra, varav namnet "pomme d'ambre", "äpple för ambra"; detta smycke i dess klassiska utförande var äppleformat och bestod av fyra delar som kunde öppnas. Under 1700-talet började människor använda necessärer, bland annat för att bära med sig parfym.
För Europas vidkommande, uppstod glasblåsningen i Venedig, och spred sig därifrån till Böhmen och Frankrike. Den kvarts som ingick i det böhmiska glaset gjorde flaskorna så hårda, att de kunde dekoreras med guld och engraveras. Under första halvan av 1800-talet var opalin ett av de mest använda färgämnena till parfymflaskor av kristall. En annan trend var att tillverka flaskorna i flera lager med kristall. 
Art Nouveau innebar en drastisk förändring av förpackningarnas utseende, men påverkade huvudsakligen de lådor som flaskorna förvarades i. Under den viktorianska eran blev slutligen kristallflaskorna den klassiska parfymflaskan, ofta med detaljer av guld eller silver. Art Deco kännetecknar parfymflaskorna från 1920-talet, då många parfymklassiker skapades, varför deras originalförpackningar ibland bär drag av kubism. Med modernismen blev parfymflaskorna mer innovativt formgivna, och anspelade på parfymnamnen. Rene Lalique var en av de stora formgivarna av parfymflaskor de första åren in i 1900-talet, och tillverkade flaskor åt bland annat Coty och Houbigant. För den orientaliska looken skapade Paul Poiret inte bara dessa årtiondens parfymflaskor, utan även kläder, själva parfymerna, och möbler. Hos honom fanns en vilja att harmoniera flaskornas utseende med parfymens känsla, något som gått igen i flaskornas utseende sedan dess.
Vid första världskriget lånade parfymindustrin in den så kallade "bulb atomizern" från läkemedelsindustrin; en uppfinning från 1887 av Allen De Vilbiss som sattes på parfymflaskorna, vilken var försedd med en luftfylld boll som sprutade parfym i små doser när man tömde bollen på luft. Sprayflaskor hade dock redan introducerats av Rimmel på 1800-talet. I och med att modehusen gav sig in i parfymindustrin, uppstod en ny epok i parfymflaskornas historia under 1920-talet. Modehusen lade stor vikt vid dessas utseende som försäljningsknep. Från omkring 1920-talet började Baccarat tillverka parfymflaskor i kristall, något som det företaget fortfarande gör till många av de dyrare parfymerna på marknaden. Den maskulina utformningen av "Chanel N° 5" syftade till att inge känslan av att kvinnorna skulle ta för sig av männens värld. Från och med 1930-talet började parfymflaskor maskintillverkas, och antog därmed enklare utformningar. Trenden detta årtionde var inspirerad av amerikansk kultur, stadsliv och av modernitet, varmed flaskorna kan föreställa till exempel skyskrapor. Efter andra världskriget återgick formerna till det fantasifulla. Från detta årtionde kommer Nina Riccis "L'Air du Temps" vars kork i frostad kristall föreställer en duva. Med Christian Dior återkom Baccarats klassiska kristallflaskor. Salvador Dali formgav flaskan till "Monsieur Marquay" på 1950-talet och många andra parfymflaskor, men flaskorna till 50-talsparfymerna är generellt romantiska i stilen. Några formgivare som specialiserat sig på parfymflaskor är Pierre Dinand och Serge Mansau.
Världens största parfymflaska, som rymmer 5 liter, levererades 1993 från ett företag i Halmstad till sultanen av Oman.
Världens dyraste parfym är Clive Christians "Imperial Majesty", som kostar 215 000 amerikanska dollar (motsvarade ungefär 1 350 000 svenska kronor) för en flaska på 16.90z. Det är egentligen en lyxutgåva i tio exemplar av Christians parfym "N°1", och priset beror bland annat på att den innehåller en vit diamant på 5 karat. Andra parfymer som tillhör världens dyraste är "N°1" av samma märke, Carons "Poivre" (från 1954), en eau de parfum-förpackning av Chanel N° 5, Baccarats "Les Larmes Sacrées de Thebes", och Annick Goutals "Eau d'Hadrien". Denna lista grundar sig på vilka förpackningar som är dyrast; en stor förpackning är dyrare än en liten. Sådana här priser stiger också genom att parfymflaskorna är tillverkade av exklusivt material, och säger i sig ingenting om råvarornas eller tillverkningens exklusivitet, eller andra faktorer som påverkar själva parfymens värde. 
Jean Patous "Joy" (1935) var tidigare världens dyraste parfym, men då togs andra saker i beräkning än ovan. Patou är en av de största konsumenterna av naturliga råvaror i världen, driver stora ros- och jasminfält i Grasse, och det är också detta som höjer priset på "Joy". Till en flaska går det åt 10 600 blommor och 28 dussin rosor.
Vissa ingredienser i parfymer kan orsaka hälsoproblem. Vissa dofter kan ge astmatiska anfall; nyare forskning har visat att så även kan ske om astmatikern inte ens kan känna lukten av doften. 
Många ingredienser i parfymer kan orsaka allergiska reaktioner på huden och andra allergiska anfall. Det finns belägg för att några vanliga ingredienser, som viss syntetisk mysk, kan framkalla hormonrubbningar i kroppen (endokrin störning), och till och med orsaka cancer (i synnerhet syntetiska polycykliska molekyler, som myskgruppen har). Vissa naturliga aromer kan orsaka hudirritation. En del parfymer innehåller aceton, etylacetat, acetofenon och andra potentiella allergener, som kan framkalla allergi hos personer vid långvarigt eller intensivt bruk.
Syntetiska aromer bryts inte ner i naturen lika lätt som naturliga. Detta gäller i synnerhet syntetisk mysk, som används i stor utsträckning i både parfymer och parfymerade produkter, som till exempel sköljmedel. Sådan syntetisk mysk har återfunnits i höga doser i naturen, både i det marina systemet och i atmosfären. På grund av den höga toxiciteten har former av syntetisk mysk förbjudits, medan annan används i stor utsträckning.

Kupa kan syfta på:

Byxkjol är vida, kjolliknande byxor, normalt knälånga; byxkjolen kan vara så vid att man inte ser att det är en byxkjol. Byxkjolar har tidvis förekommit i dammodet, senast kring 1990.
I gammal japansk klädedräkt finns en byxkjol kallad hakama, den var ett manligt plagg fast det fanns versioner för kvinnor. Den används idag ofta inom budo och annan ostasiatisk kampsport.

Jacka är ett slags klädesplagg, oftast ett ytterplagg. Jackan bärs på överkroppen, och består av bakstycke, öppet framstycke samt ärmar, ofta har den fickor. Jackan kan också ha kapuschong.
Jacka är ett lånord från arabiskan jackett.
Det finns olika sorts jackor, man kan välja bland tunna, sommarjackor, höstjackor osv.

Sjal, även "schal", (persiska شال, Shāl, av sanskrit: śāṭī) är ett större tygstycke att bära runt axlarna. Det kan dock även täcka huvudet. Ofta är sjalen rektangulär och viks till en trekant, men kan även vara trekantig från början. En liten sjal som viras runt huvudet kallas "sjalett".
Långa sjalar, att bära runt axlarna eller om halsen, blev mode på 1920-talet. Axelsjalar var ett populärt tillbehör till aftonklänning på 1950-talet. I den skotska folkdräkten ingår en sjal som kallas "plaid", försvenskat till pläd, vilken bärs över vänster axel av både män och kvinnor. I Norden täcker vissa fromma læstadianer sitt hår med sjal i gudstjänster än idag. 
Det plagg som ibland kallas "hijab" är en form av sjal som draperas över huvud och axlar. I arabiska språket finns även ordet "schál". Den sjal av ganska tunt tyg, som bärs av många kvinnor i Iran kallas "chador". Den kunde traditionellt hållas på plats genom att en flik hölls i munnen. På vintern bärs en småmönstrad chador med mörk botten, medan på sommaren ska bottnen vara ljus.
Inom judendomen bär män en bönesjal, tallit. Icke religiösa sjalar bärs också av män i Arabvärlden, så kallade keffiyeh eller Palestinasjalar, som traditionellt hålls fast på huvudet med en svart repögla, agal.
Ursprungsordet är persiska ordet "sjal" med samma betydelse som i svenskan. Detta inlånades till engelskan i formen "shawl"  vilket tog formen "schal", när ordet kom in i Sverige med första belägg 1784.
"Sjalett", med första belägg i svenskan 1808, har fått en diminutivändelse efter franskt mönster. Observera dock att franska ordet "chalet"  betyder "stuga i schweizerstil".

Muhammad Ali, ursprungligen "Cassius Marcellus Clay Jr", född 17 januari 1942 i Louisville i Kentucky, död 3 juni 2016 i Scottsdale i Arizona, var en amerikansk professionell boxare och flerfaldig världsmästare i tungvikt. Ali, som försvarade sin titel sammanlagt 19 gånger, räknas allmänt som en av alla tiders främsta boxare och är en av de mest berömda idrottsmännen i alla kategorier. Redan som utmanare till tungviktstronen blev den unge Clay känd för att på rimmande vers "förutsäga" i vilken rond hans kommande motståndare skulle falla. Utanför ringen gav han upphov till rubriker bland annat då han bytte namn, konverterade till islam och vägrade att inställa sig för tjänstgöring till Vietnamkriget. Vid OS i Atlanta 1996 tände han den olympiska elden och vid OS 2012 var han som hedersgäst med under öppningsceremonin.
Cassius Clay, som var hans dopnamn, började vid tolv års ålder träna boxning. Hans cykel hade då nyligen blivit stulen, och han berättade för polismannen Joe Martin att han ville få tag på tjuven och klå upp denne. Men Joe Martin som själv var boxningstränare föreslog att den unge Clay istället borde lära sig att slåss innan han gav sig på någon, och rekommenderade pojken att börja med boxning. 
Clay visade sig vara en naturtalang och firade snart mycket stora framgångar som amatör, med OS-guld i lätt tungvikt som 18-åring 1960 som höjdpunkt. Efter OS blev Clay professionell boxare och debuterade hösten 1960 som tungviktare. Förste tränaren blev boxningsmästaren Archie Moore. Men Moores förespråkande av ett strikt levnadssätt ute i skogen passade inte Clay som snart bytte coach till Angelo Dundee. Den i boxningskretsar senare legendariske Dundee skulle därpå förbli Alis tränare karriären ut.
Cassius Clay gjorde sig snabbt känd som provokativ då han inför varje match ansåg sig vara "störst, bäst och vackrast". Han ville också i förväg gärna förutspå i vilken rond han skulle knocka sina motståndare, vilket också tycktes slå in i flera matcher. Hösten 1962 mötte han sin förste riktigt svåra motståndare då han ställdes mot sin förra tränare och före detta världsmästaren i Lätt tungvikt, Archie Moore. Moore ansåg att han hade mycket goda chanser att besegra Clay som svarade med att "Archie Moore must fall in four" (Archie Moore ska falla i rond fyra), en spådom som verkligen slog in då Clay vann på KO i just denna rond. Året därpå, 1963, mötte han engelsmannen Henry Cooper i en match som skulle kvalificera vinnaren till ett möte med världsmästaren Sonny Liston. Clay var illa ute i rond 4 då han synade golvet men räddades av att ronden tog slut. Dundee gjorde sedan domaren uppmärksam på att hans adept hade en trasig handske. Måhända hjälpte den extratid det tog att ordna en ny handske Clay att återhämta sina krafter. I följande rond gick han ut hårt och träffade Cooper med ett par kraftiga slag som rev upp ett jack vid engelsmannens vänstra öga som snart blödde så ymnigt att domaren inte hade något annat val än att bryta matchen. Detta i rond 5 - precis som Clay förutspått. 
Efter 19 raka segrar fick Clay 25 februari 1964 möta världsmästaren Sonny Liston i Miami. Mästaren Liston var klar favorit och under morgonens invägning hade Clay, med en puls på 120, betett sig högst okonventionellt, skrikandes okvädningsord till Liston om vad som skulle hända med honom och att han själv (Clay) inte kunde besegras. Journalister på plats hade tytt det hela som ett uttryck för Clays oro inför matchen och hans utspel sågs som hysteriska. Rykten att Clay inte ens skulle dyka upp till match började florera. 
Clay dök emellertid upp; och levererade precis det han sagt han skulle göra. Han lyckades med sitt suveräna fotarbete och sina snabba reflexer utmanövrera och trötta ut Liston vilket fick mästaren att ge upp i pausen till sjunde ronden; efter matchen hävdandes att han ådragit sig en axelskada. Clay lutade sig mot repen och skrek "Ät upp era ord!" till de journalister, 43 av 46 på plats, som innan matchen menat att Liston skulle behålla titeln.Dagen efter att Clay blivit mästare, meddelades att han anslutit sig till Nation of Islam och bytt namn till Muhammad Ali. Affärsmännen från Louisville som skött hans affärer och fungerat som managers fick nu träda åt sidan. Ny manager blev istället Herbert Muhammad, son till Elijah Muhammad, Nation of Islams ledare, och denne förblev sedan Alis manager karriären ut. Under de följande åren förlorade Ali inte en enda match och försvarade titeln 9 gånger. Bland motståndarna som besegrades fanns ex-världsmästaren Floyd Patterson, tyske Karl Mildenberger, Cleveland Williams och Ernie Terrell. 
I returmatchen ett år senare knockades Liston redan i första ronden, i vad som av många boxningsexperter beskrevs som en så kallad "läggmatch". Ali, som han nu kallade sig, hade golvat Liston med ett högerslag som inte såg speciellt hårt ut och vad som i efterhand benämndes som "The phantom punch" - ett slag som ingen vet om det verkligen träffade. Liston uppgav efter matchen att slaget inte varit speciellt hårt, men att han inte kunde resa på sig eftersom ringdomaren (tidigare världsmästaren Jersey Joe Walcott) inte hade fört Ali till neutral ringhörna. Dessutom hade han aldrig hört någon räkning. Walcott hann aldrig räkna till tio, men då Liston kommit på fötter och matchen fortsatt blev han från ringside uppmärksammad på hur länge Liston varit nere och bröt då matchen, höjandes Alis hand i luften som tecken. Nat Fleischer, legendarisk grundare av The Ring Magazine, satt vid ringside och menade att det inte var något fel på slaget, att Liston blivit nedslagen på "ett riktigt sätt" med ett "korkskruvsslag".. Problemet var att matchen aldrig skulle ha brutits då Ali inte kom till neutral hörna och Liston inte fick ordentlig information om hur länge han varit nere.
Listons offentliga hållning var under resten av sitt liv att han inte lagt sig, men under ett privat samtal med en reporter på "Sports Illustrated" många år senare, uppges Liston ha sagt att: ""Den där killen [Ali] var galen. Jag ville inte ha något att göra med honom. Och muslimerna som var på frammarsch. Jag ville inte ha de problemen. Så jag gick ner, jag blev inte träffad."
Ali ankom 5 augusti 1965 till Stockholm med SAS-planet "Vistur Viking", efter en uppvisning i Puerto Rico. Han uttalade sig då inför pressen: "Jag är i Sverige för att tjäna pengar! Hela livet har jag drömt om att bli rik, få resa, äga dyra föremål. Nu känner alla mig, alla vill se mig - Jag möter vem som helst, 'kaninen Floyd', eller 'skurgumman Chuvalo'. Jag har ingen överman och försöker expediera dem lika snabbt som 'den stora stygga björnen Liston'... men Floyd ligger bäst till"". Han sade också att han tyckte att det skulle vara trevligt att få hälsa på Ingemar Johansson som han senare skulle få träffa som hastigast i september året därpå när Ingemar blev presenterad i ringen innan Ali mötte Karl Mildenberer i Stuttgart, Västtyskland. Den 6 augusti 1965 hade Ali uppvisningscirkus på Gröna Lund.
I maj 1967 fråntogs Ali titeln. Den formella orsaken var att han vägrade göra sin militärtjänst i Vietnam. Först dömdes han till fem års fängelse och 10.000 dollar i böter, men domen ändrades senare till fem års avstängning från boxning i USA. Han blev även fråntagen sitt pass, så även om avstängningen formellt bara gällde USA fanns ingen möjlighet för honom att komma runt avstängningen genom att boxas i utlandet.
Ali gick nu ingen match under nästan tre år. Han förlorade en första strid i domstolen för att upphäva domen och tjänade sitt uppehälle genom att åka runt och föreläsa på högskolor. Han var den första nationella offentliga personen som öppet gick ut med en åsikt mot Vietnamkriget. Han hade, som han givit uttryck för, ingen anledning att åka och kriga i Vietnam och menade att han, och andra svarta, behandlades sämre i USA: ""Man, I ain't got no quarrel with them Viet Cong. No Vietcong ever called me nigger"."
I slutet av 1960-talet hade motståndet mot kriget vuxit i USA, och allt fler krävde att Alis avstängning skulle hävas. 1968 hade två världsmästare korats, Jimmy Ellis och Joe Frazier. Detta hindrade emellertid inte att många räknade Ali som den riktige mästaren, däribland "boxningsbibeln" "The Ring Magazine". Först efter det att Frazier enat titeln efter att 1970 ha besegrat Jimmy Ellis erkände "The Ring" honom som den "riktige" mästaren.
Hösten 1970 kunde Ali göra comeback och besegrade "det vita hoppet", Jerry Quarry, på TKO i rond 3 (Quarry skadad vid ena ögat). Efter ytterligare en seger mot argentinaren Oscar Bonavena var allt klart för ett möte mot världsmästaren Joe Frazier. I förhandsreklamen kallades mötet, som ett antal stora matcher innan dess gjort, för "Århundradets match". Frazier vann matchen i New York i mars 1971 på poäng där Ali för blott tredje gången i sin karriär synat golvet, detta i 15:e och sista ronden. Det talades snabbt om en returmatch men den kom inte till stånd. Efter detta gick Ali en rad matcher där han utan större problem besegrade hela världseliten under Frazier fram tills han överraskande förlorade på poäng mot Ken Norton. Ali funderade nu på att lägga handskarna på hyllan, men tänkte om och besegrade sex månader senare Norton på poäng i ett returmöte.
Under tiden hade Ali även överklagat beslutet om avstängningen till USA:s högsta domstol. 28 juni 1971 meddelades dom och samtliga ledamöter i USA:s "supreme court" förklarade att domen mot Ali fyra år tidigare var olaglig. De skäl som Ali angett, i första hand att hans religiösa tro och samvete förbjöd honom att döda en annan människa var ett giltigt motiv för att vägra göra militärtjänst. Den amerikanska staten hade hela tiden hävdat att Alis motiv varit politiska.
I januari 1973 förlorade Frazier överraskande VM-titeln till George Foreman. Ett år senare möttes Ali och Frazier en andra gång i en kvalmatch för att få möta Foreman, där Ali fick sin revansch när han vann på poäng efter 15 nya hårda ronder. Matchen mot Foreman gick i Kinshasa, Zaire, 30 oktober 1974 där den obesegrade 25 år unga mästaren, som vunnit 38 av 41 matcher på KO, var storfavorit mot den 32-årige Ali. Den nye mästaren ansågs redan då vara den hårdast slående tungviktaren i historien och Ali gavs inte stora chanser att återta sin titel. Utmanaren överraskade emellertid alla med en ny taktik där han utnyttjade det faktum att Foreman var ovan att gå långa matcher. Hans strategi (i eftermälet kallad "Rope-a-dope") att trötta ut den fruktade knockoutkungen fungerade perfekt. I åttonde ronden var Foreman slutkörd efter att i den tryckande värmen ha slagit sig trött och blev ett enkelt byte när Ali gick på offensiven och efter en serie träffar fått mästaren i golvet för att vinna på knockout. Cirka 70 000 människor hade sett matchen på plats som redan i förspelet (av promotorn Don King) döpts till "The rumble in the jungle". 
Ali försvarade sedan titeln 4 gånger under 1975; det sista av dessa titelförsvar var en tredje match mot Joe Frazier. Matchen, känd som "The Thrilla in Manilla" (döpt av Ali i dennes uppsnack inför matchen), genomfördes i Quezon City på Filippinerna den 1 oktober 1975. Tillställningen blev mycket hård där de båda boxarna gav allt. Slutligen bad Fraziers tränare Eddie Futch domaren att bryta matchen i pausen till 15:e och sista ronden. Ali erkände efter matchen slutligen sin gamle antagonist - som han många gånger öppet hånat - som en värdig motståndare och menade att han verkligen fått jobba för segern: ""Jag får alltid de jag möter att ta fram det bästa de har, men Joe Frazier, det säger jag nu till hela världen, han tar fram det bästa i mig. Jag ska säga er, det där är en jävel till man, och Gud bevare honom"." Matchen har i eftermälet nämnts som "en av de bästa matcherna i boxningshistorien".
1975 var även året då "Nation of Islam" splittrades och Ali anslöt sig till grenen som tog upp sunni-Islam.
Ali behöll titeln till 1978 då han oväntat förlorade på poäng mot Leon Spinks. I en returmatch ett halvår senare tog Ali revansch och blev mästare en tredje gång. Ett år senare avsade han sig titeln och drog sig tillbaka, men redan hösten 1980 var han tillbaka i ringen för att försöka bli mästare en fjärde gång. Denna gång var Ali dock chanslös mot den nye mästaren Larry Holmes, och hans tränare genom alla år, Angelo Dundee, stoppade matchen efter 10 ronder. Efter ytterligare en misslyckad comeback 1981 som slutade med en poängförlust mot Trevor Berbick lade Ali handskarna på hyllan för gott.
I tredje världen var Ali mycket uppskattad, vilket tydligt märktes i Foremanmatchen. Världens genom tiderna kanske mest kände idrottsman fick oväntat tända OS-elden i Atlanta 1996, vilket visade hans nya ställning i hemlandet. Han fick även en ny guldmedalj för OS-segern 1960. Den första hade han enligt egen utsago slängt i Ohiofloden i protest mot rasismen i USA. Andra menar dock att medaljen försvunnit efter en flytt.
Muhammad Ali anses enligt boxningsexpertisen i yngre år ha haft det bästa fotarbete och de snabbaste reflexer som en tungviktsmästare någonsin har haft. Han karakteriserade själv sin stil när han inför första mötet med Liston 1964 på pressens frågor om sin taktik mot den segertippade mästaren svarade att han avsåg att "...dansa som en fjäril och sticka som ett bi." (eg. "flyta fram" som en fjäril i ordagrann översättning). Uttrycket blev sedan synonymt med Ali efter den överraskande segern i titelmatchen. 
Fram till avstängningen 1967 var Ali allt som oftast betydligt snabbare än motståndarna och trots att han ofta släppte garden var han väldigt svårträffad. Visserligen synade han golvet mot Henry Cooper och Joe Frazier men det var sällan motståndarna kunde träffa honom med hårda slag. Däremot anses han långt ifrån ha varit den mest hårdslående tungviktsmästaren. Han kompenserade dock detta med blixtrande snabba slag och kombinationer och vann därför - framförallt i början av sin proffskarriär - relativt ofta på knockout.
Med ålderns rätt blev Ali emellertid långsammare och klarade inte längre av att dansa runt sina motståndare. Ofta använde han sig då av den s.k. "Rope-a-dope-taktiken", för första gången benämnd så i segermatchen mot George Foreman 1974. Taktiken gick i korta drag ut på att luta sig med ryggen mot repen, gardera huvudet, låsa motståndaren och satsa på kontringar när tillfälle gavs. .
Några år efter att Alis karriär var slut upptäcktes att han drabbats av Parkinsons sjukdom, och han fick svårt att gå och talade långsamt. Han levde på ålderns höst ett tillbakadraget liv i Michigan tillsammans med sin fjärde fru, och barndomsvän från Louisville, Yolanda ("Lonnie") Williams. 
Trots att Ali var svårt märkt av sjukdomen och gjorde få offentliga framträdanden var han en känd och uppskattad person i en stor del av världen. Under sin tid som aktiv boxare var han världens kanske högst betalde idrottsman, men engagerade sig samtidigt, redan under sin aktiva karriär, starkt i kampen mot rasism och sociala orättvisor. 
En av hans sju döttrar, Laila Ali, blev likt sin far en stor stjärna inom boxning där också hon blev världsmästare. Ali var dessutom far till två pojkar, varav en adopterad.
År 2004 skrev Ali boken "En fjärils själ" tillsammans med sin dotter Hana Yasmeen Ali. I boken skrev Ali om sitt liv, både i och utanför ringen. En stor del av boken handlar också om hans muslimska tro.
Ali avled den 3 juni 2016 efter en kortare tids sjukdom.
Muhammed Alis liv har skildrats i flera dokumentärer och filmer. År 2001 spelade Will Smith boxaren i filmen "Ali". Boxningsspelet "Muhammad Ali Heavyweight Boxing" är uppkallat efter honom.

Sjalett är en liten huvudduk. Ordet är en diminutiv av sjal.
Sjaletten består av ett vikt kvadratiskt eller trekantigt tygstycke som bärs som huvudduk genom att knytas under hakan. Sjaletten dök upp i modet omkring 1800.
Att använda sjalett har i perioder varit särskilt populärt och sedan sent 1990-tal är det åter på modet. En tidigare period var under 1940- och 1950-talet; med Audrey Hepburn och Grace Kelly som förebilder kom sättet att knyta sjaletten i nacken. 
Sjalett har förekommit även bland allmogen sedan 1500-talet och har då kallats "huckle". En sjalett som används vid hushållsarbete brukar kallas snibb eller kökssnibb. En nyare term är "bandana", som kommit från hindi via engelskan; det syftar på ett vanligen färgglatt tygstycke av tunnare tyg att bära om huvudet. De är alla att betrakta som varianter av det övergripande begreppet huvudduk.
En sjalett kan även användas som näsduk.

Scarf är ett rektangulärt, kvadratiskt eller trekantigt tygstycke, vanligen av tunt tyg som siden, vilken bärs kring halsen som en prydnad och/eller för att värma som en halsduk. Scarf används även av kvinnor knuten runt huvudet som sjalett. Scarfar är ofta mönstrade eller i klara färger.

Pek är akademisk jargong för en vetenskaplig (publicerad) artikel, framför allt inom naturvetenskap och medicin. Ordet härstammar förmodligen från pekoral. 
Författaren Barbro Alving visade att ordet använts av fångar för att beteckna meddelanden som skickas mellan de intagna. Även Curt Falkenstam har redogjort för denna användning av ordet.

Slip (från engelska "slip on", glida på) är en ärmlös underklänning, som är vanlig sedan 1910-talet. Termen kan även beteckna fodret i främst ärmlösa klänningar.
Det fullständiga engelska namnet är "full slip". Det förekom även på 1920-talet som "half slip", det vill säga vad som på svenska kallas underkjol. Under 1980-talet blev underklänningen fristående klänning, "slipon".

Flanell (fr. "flanelle", från ett keltiskt ord för ull), lätt ruggat, vävt tyg med mjuk men oöm yta, oftast tillverkad av bomull eller ull.
Flanell tillverkades ursprungligen i ull, men kan idag vara i olika material. Väven är vanligen en 3- eller 4-skaftad kypertväv.
Flanell används till, och har givit namn åt, flanellografen.

Mälardalens högskola (MDH), är en svensk statlig högskola med campus i Eskilstuna och i Västerås har cirka 15 000 studenter. 
"Högskolan i Eskilstuna och Västerås," som den först kallades, tillkom i samband med högskolereformen 1977.
Högskolan erbjuder utbildningar inom ekonomi, hälsa och välfärd, lärarutbildningar och teknik. Utbildning på forskarnivå ges inom ett tiotal ämnen.
Mest känd är skolan för sina tekniska utbildningar, framförallt civilingenjörsprogrammet inom robotik där studenter vunnit pris för bästa ingenjörskonst på tävlingen RoboSub i USA år 2012. 
Det finns dock de som inte är helt nöjda med MDHs utbildningar. En av de är utbytesstudenten Connie Dickinson från USA som betalat 170 000 SEK för sin utbildning ansåg att den inte höll måttet och klagade till Universitetskanslerämbetet (UKÄ). UKÄ fann att utbildningen i matematik inte höll måttet och Dickinson begärde att få pengarna tillbaka. Högskolan vägrade och Dickinson stämde då högskolan med hjälp av Centrum för rättvisa. Tingsrätten fann att att Dickinson och högskolan hade ingått ett avtal och dömde till Dickinsons fördel vilket högskolan överklagade. Svea hovrätt bedömde att även om utbildningen inte höll måttet så var den inte helt värdelös, således fick Dickinson hälften av sina studieavgifter tillbaka.
Forskningen vid MDH sker i regional, nationell och internationell samproduktion. Högskolans omkring 85 professorer arbetar inom forskningsinriktningarna:
Högskolan har strategiska samverkansavtal med bland annat ABB, Bombardier, Eskilstuna kommun, Västerås kommun, Volvo och landstingen i regionen. 
Samverkan inom forskningen sker bland annat genom centrumbildningar och forskningsprojekt där resultaten kommer både samverkanspartners, högskolan och omvärlden till nytta.
Utbildningarna ges ofta i samverkan med arbetsgivare som gästföreläser och är mentorer. Studenterna ges möjlighet att skriva examensjobb och göra praktik på framtida arbetsplatser.
Högskolan har 900 medarbetare fördelade på fyra akademier, en förvaltning och högskolebibliotek. Rektor för högskolan är professor Paul Pettersson.
De fyra akademierna är:
Mälardalens högskola är som första högskola i världen miljöcertifierad enligt den internationella standarden ISO 14001. Mälardalens högskola var även den första högskola i landet att bli arbetsmiljöcertifierad enligt den internationella standarden OHSAS 18001.
Studenterna vid MDH organiseras av studentkåren Mälardalens Studentkår.
Sedan 2002 har Mälardalens högskola utsett hedersdoktorer. Exempel på hedersdoktorer vid Mälardalens Högskola är:

Albert är ett mansnamn med tyskt ursprung med betydelserna 'ädel' och 'ljus'.
Besläktat med namnet Albrekt.
Populariteten har ökat under 1990-talet och det har några år tillhört de 100 vanligaste namnen. Den 31 december 2008 fanns det 10 509 personer i Sverige med namnet Albert, varav 2 233 med det som tilltalsnamn. 2008 fick 82 pojkar namnet Albert som tilltalsnamn.
Namnsdag: 30 augusti

Perifera nervsystemet, "PNS" (lat. "Systema nervosum periphericum", eng. "Peripheral nervous system") omfattar alla delar av nervsystemet som inte hör till hjärna eller ryggmärg. Det består av nervtrådar ute i kroppen som förmedlar signaler till och från det centrala nervsystemet, "CNS", och som tillsammans med detta bildar nervsystemet hos ryggradsdjuren och särskilt däggdjuren. 
Inom det perifera nervsystemet finns både nervtrådar som skickar signaler till hjärnan eller ryggmärgen, så kallade "afferenta" eller "sensoriska nerver", och nerver som skickar signaler till muskler eller andra organ i kroppen, så kallade "efferenta" eller "motoriska nerver". 
Alla nervtrådar i det perifera nervsystemet har förbindelser med det centrala nervsystemet, direkt eller indirekt via andra nerver. Cellkropparna i de efferenta( motoriska nervsystemet) neuronerna finns ofta i antingen ryggmärgen eller hjärnstammen, medan cellkropparna för de afferenta (centrala nervsystemet) nerverna finns i dorsalrotsganglion och har sitt ursprung ute i muskler, huden eller kroppens olika organ. 
Det perifera nervsystemet brukar i sin tur delas in i det "autonoma nervsystemet" och det "somatiska nervsystemet". 
Det somatiska nervsystemet består dels av nerver som styr kroppens viljestyrda muskler, till exempel rörelser i armar och ben, de "motoriska nerverna", dels av nerver som förmedlar känselimpulser från huden och musklernas känselkroppar till CNS, de "sensoriska nerverna".
Det autonoma nervsystemet består av nerver som styr funktioner i kroppens olika organ som inte är direkt viljestyrda, till exempel hjärta, lever, magsäck, spottkörtlar m.m. 
Det autonoma nervsystemet består av tre delar. Från ryggmärgen utgår det sympatiska nervsystemet och det parasympatiska nervsystemet, som arbetar mot varandra, antagonistiskt. Något förenklat kan man säga att det sympatiska nervsystemet styr energikrävande handlingar (kamp och flykt), medan det parasympatiska styr över energisparande handlingar (vila och matspjälkning). Det enteriska nervsystemet går längs mag-tarmkanalen och styr dess motorik. 
Vid krävande ansträngningar så ökar det sympatiska nervsystemet hjärtfrekvensen, blodtrycket mm. Så när det är dags för vila, kommer det parasympatiska nervsystemet in och sänker hjärtfrekvensen och blodtrycket. På så vis eftersträvas en balans, "homeostas", i det långa loppet. Dessutom så ökas blodtrycket av den kemiska närvaron av stetostanter.

Sholem Aleichem (jiddish: שלום־עליכם), pseudonym för Sholom Nahumovitj Rabinovitj, född 2 mars 1859 i Perejaslav, guvernementet Poltava, död 13 maj 1916 i New York, jiddischförfattare. Han räknas som en av de "tre stora" jiddisch-språkiga författarna.
Sholem Aleichem blev under sin livstid känd som humorist, romanförfattare och dramatiker. Idag är han mest berömd som författare till "Tevje mjölkutköraren", som utgjorde förlagan till musikalen Spelman på taket.
De flesta av Sholem Aleichems verk utspelas bland människor i judiska byar i östra Europa under 1800-talet. Hans författarskap har blivit en symbol för jiddishkulturen, vilket väl motsvarar hans egna ambitioner att verka för att jiddish skulle spridas även som litterärt språk.

Albertina är ett tyskt kvinnonamn som har använts i Sverige sedan slutet av 1600-talet. Namnet är sammansatt av ord som betyder ädel och ljus. Den maskulina formen är Albert. En annan variant av namnet är den franska formen Albertine.
Den 31 december 2014 fanns det totalt 1268 kvinnor folkbokförda i Sverige med namnet Albertina, varav 99 bar det som tilltalsnamn. Motsvarande siffror för Albertine var 48 respektive 11.
Namnet används också för ett flertal institutioner, främst i Centraleuropa, ofta genom att institutionen uppkallats efter en kunglig/furstlig person vid namn Albert.
Namnsdag i Sverige: 30 augusti (1755-1900: 24 april, 1901-1992: 22 april)

"Leonard" Norman Cohen, född 21 september 1934 i Montréal i Québec, död 7 november 2016 i Los Angeles i Kalifornien, var en kanadensisk sångare, låtskrivare, poet och författare. Leonard Cohen sålde över 60 miljoner album världen över. Han inspirerade en rad musiker, inte minst goth-gruppen Sisters of Mercy, som tog sitt namn efter en av Cohens kompositioner. Leonard Cohen invaldes i Rock and Roll Hall of Fame år 2008.
Cohen föddes i en judisk medelklassfamilj i Québecs största stad Montréal. Hans mor emigrerade från Litauen och hans farföräldrar emigrerade från Polen. Under universitetstiden bildade han ett countryband vid namn "The Buckskin Boys". Under dessa år gjorde han även sin litterära debut, genom diktsamlingen "Let us Compare Mythologies", utgiven 1956. Efter att ha etablerat sig som poet i hemlandet flyttade Cohen till den grekiska ön Hydra. 
Under 1960-talets första hälft skrev han också sina två första romaner, "Älsklingsleken" och "Sköna förlorare". Inget av dessa verk rönte dock tillnärmelsevis lika stor uppmärksamhet som hans musikaliska debut med albumet "Songs of Leonard Cohen" 1967. Året dessförinnan hade folkmusikern Judy Collins fått en mindre hit med Cohens låt "Suzanne". Cohens poetiska texter och suggestiva ackompanjemang väckte snabbt stor uppskattning, inte minst i Europa. 1970 uppträdde han på Isle of Wight-festivalen, ett framträdande som 2009 släpptes i form av albumet Live at the Isle of Wight 1970. 1970 började han också samarbeta med Jennifer Warnes som sedan ofta återkommit som hans bakgrundssångare och duettpartner.
Cohens texter rör sig runt teman som religion, ensamhet, sexualitet och komplicerade personliga förhållanden. Hans låt "Hallelujah" om Kung Davids känslor i samband med dennes utomäktenskapliga relation med sin överbefälhavares hustru Batseba har fått ett enormt genomslag och många grupper och artister har gjort covers på låten vars tema mycket liknar Psalm 51 där David själv beskriver sin ånger i poetisk form.
Åren 1994 till 1999 tillbringade Cohen i ett zenbuddhistiskt kloster vid foten av Mount Baldy utanför Los Angeles, Kalifornien. Mot slutet av sitt liv bodde han i Los Angeles. 
År 2008 genomförde han sin första turné på 15 år med konserter i Kanada och Europa. Konserten i O2-arenan, London, den 17 juli 2008 resulterade i ett nytt album. År 2010 släpptes ytterligare ett livealbum, Songs from the Road, med inspelade låtar från konserter under åren 2008–2010.
Cohen avled i sömnen sitt hem i Los Angeles den 7 november 2016 efter ett fall i hemmet samma natt. Begravningen skedde den 10 november vid den judiska begravningsplatsen Shaar Hashomayim i Montreal och strax efter det samma dag gick hans skivbolag ut med uppgifterna till allmänheten (på hans Facebook-sida) om att han avlidit. Cohen led av cancer under slutet av sitt liv.
Cohen har tolkats på svenska språket av bland annat Sven Wollter på skivan Nån sorts man samt Mikael Wiehe, Mats Klingström, Ulf Lundell, Cornelis Vreeswijk och Rolf Carlsson. Tomas Boström har uppmärksammats med sina tolkningar – Mitt gömda jag.
 (Producerad av Phil Spector)
Publiceringsår för original, samt (med indrag) den svenska översättningen.
Cohen hade en biroll som skurken François Zolan i avsnittet "French Twist" i TV-serien "Miami Vice".

Tokhariska betecknar två utdöda närbesläktade indoeuropeiska språk i Centralasien, tokhariska A (även "östtokhariska", "turfanska") och tokhariska B (även "västtokhariska", "koucheanska"). Språken är kända från texter skrivna från 500- till 700-talet e.Kr. Manuskripten är skrivna med indisk brahmiskrift och påträffades i början av 1900-talet i den nuvarande autonoma regionen Xinjiang i nordvästra Kina, och i närbelägna Dunhuang i provinsen Gansu. Hittills har cirka 5 000 texter påträffats. Dessa består främst av översättningar från sanskrit av buddhistiska texter.
Tokhariskan uppvisar störst likheter med de västliga indoeuropeiska språken, de så kallade kentumspråken, såsom keltiska, germanska och italiska språk. Tokhariskan har också likheter med den nu utdöda hettitiskan.
Grammatiken i tokhariskan motsvarar delvis den i de indoeuropeiska språken. Verbet har stam med böjningsändelser för person tillagda. Ordförrådet är påverkat av religiösa lånord från sanskrit och östiranska språk. 
Ordexempel:

Carnac är en kommun och en liten by i departementet Morbihan nära atlantkusten i Bretagne, Frankrike, känd för sina många bautastenar eller menhirer uppställda i långa rader. År hade Carnac invånare.
Totalt finns över 3 000 stenar uppställda i olika grupper, samt ett antal fristående stenar. De olika platserna ligger mer eller mindre på linje i nordöstlig/sydvästlig riktning. Stenarna är huggna ur ett lokalt stenbrott cirka tre kilometer från uppställningsplatserna och släpade till platsen.
Samtliga dessa stenuppställningar uppfördes i neolitisk tid, någon gång mellan 4500 och 2500 f.Kr. De kopplas ihop med pre-keltiska folkslag som levde i området. Funktionen hos de olika stenuppställningarna är oklar, möjligen har de byggts utifrån astronomiska beräkningar och haft en religiös betydelse. I många fall finns tecken på vandalisering i tidig kristen tid, till exempel har stenar använts för att bygga kyrkor.
Den kanske mest kända uppställningen av menhirer kring Carnac är Menec som ligger längst väster ut och har en något mer öst-västlig riktning än de övriga uppställningarna.
Menec består av 12 rader av stenar som är uppställda över en sträcka på 1 200 meter, med konstant avstånd mellan stenarna i varje rad. Raderna är inte helt parallella utan smalnar av mot öster. I den östra och västra änden finns rester av stenar som stått uppställda i cirklar.
Ytterligare uppställningar kallas Kerlescan, Kermario samt Le Petit Menec.
Antalet invånare i kommunen Carnac

Triathlon är en uthållighetsidrott som består av tre grenar: simning, cykling och löpning. Grenarna genomförs i en följd utan avbrott och den som är först i mål efter sista grenen (oftast löpning) vinner tävlingen. Växling sker mellan sim- och cykelmomentet (T1) samt mellan cykel- och löpmomentet (T2) i det speciella växlingsområdet där triathleten på sin reserverade plats förvarar cykel, löpskor samt kläder och tillbehör för de olika momenten.
Träningssäsongen är uppdelad mellan off-season och tävlingssäsong där målet under off-season är långsiktigt bygga upp kondition, styrka och uthållighet genom övervägande uthållighetsträning och intervallträning för att ju närmare tävlingssäsongen mer lägga fokuseringen på snabbhet. Varje delmoment kan tränas var för sig eller i så kallade "bricksessions" där man försöker vänja kroppen att växla mellan de olika momenten, främst mellan cyklingen och löpningen där benen ofta kan kännas stela och många upplever att de behöver flera kilometers löpning innan det rätta löpsteget kommer.
Enligt Scott Tinley har triathlon sitt ursprung i Frankrike under 1920-1930 och benämningen varierade mellan "Les trois sports" , "La course des Touche à Tout" och "La Course des Débrouillards" och hölls årligen i staden Meulan och Poissy. Enligt sportreportage från tiden bestod loppet av 3 km löpning, 12 km cykel och en avslutande simning över floden Marne och fullgjordes i en följd utan avbrott.
Den moderna triathlonen har dock sitt ursprung i Mission Bay, San Diego i Kalifornien där den lokala löparklubben genomförde en sim/cykel/löpningslopp där 46 personer deltog. Det var på 1970-talet man började använda namnet triathlon, som anspelar på "biathlon", den engelska termen för skidskytte.
Det första moderna långdistanstriathlon är Hawaiian Ironman Triathlon med 3,86 km simning, 180,2 km cykel och 42 195 m löpning och hölls 1977. Tävlingen var resultatet efter en lång tids diskussioner mellan utövare av de tre sporterna som inte kunde enas vilken sport som var mest krävande och krävde den bäst tränade idrottsmannen. Förslaget kom att tvisten skulle lösas med ett lopp liknande det i San Diego där man på Hawaii kombinerade tre redan existerande lopp, Waikiki Roughwater swim, Around-Oahu Bike Race och Honolulu Marathon. I reklam för den uppkommande tävlingen fanns följande citat, som nu är en slogan för Ironman.
"Swim 2.4 miles! Bike 112 miles! Run 26.2 miles! Brag for the rest of your life!" ("Simma 2,4 miles! Cykla 112 miles! Spring 26,2 miles! Skryt resten av livet!")
År 2000 fick triathlon vara med i OS. Endast sporter med tillräcklig spridning i världen får vara med och triathlon ansågs uppfylla kraven.
34 länder deltog i triathlon i OS 2000, och till 2008 har totalt 43 länder deltagit.
Simningen äger för det mesta rum i öppet vatten, alltså i havet, en sjö eller annan naturlig vattensamling. Det förekommer triathlon med simning i bassäng, men problemet är att det inte finns plats för särskilt många simmare samtidigt. Valfritt simsätt tillåts (frisim), och crawl används av alla elitdeltagare och alla andra som kan crawl bra, precis som vid frisim i bassäng. Crawl är det snabbaste simsättet och det sparar dessutom benen bättre än bröstsim, vilket är en fördel i triathlon.
Cyklingen äger normalt rum på asfaltsvägar. Man har då snabba racercyklar. Vanligen tillåts inte drafting (att ligga nära bakom en annan cyklist). Man måste då hålla en lucka på vanligen minst 10 m och göra omkörningar snabbt och med en meter i sidled. Anledningen till att drafting vanligen inte tillåts är av säkerhetsskäl, att undvika stora klungvurpor och låta deltagarnas cykelstyrka vara avgörande. Under långdistanslopp, längre än olympisk distans, är alltid drafting förbjuden och tiometersregeln gäller. Vägarna måste vara avstängda för trafik om drafting ska tillåtas. På världselitnivå och på vissa nationella lopp på upp till olympisk distans tillåts drafting och då liknar det mer vanliga cykellopp där taktik och samarbete spelar stor roll. Detta för att man vill följa allmänna tävlingsregeler i respektive gren. Man har dock inte samma samarbete som i cykelsporten, inga regelrätta hjälpryttare. Sportdryck brukar delas ut under cyklingen om den är minst 90 km, annars får man klara sig på medhavda flaskor. Under lopp utan drafting är tempocykel tillåten medan man under draftinglopp måste ha en linjecykel, en lite båge är dock tillåten men den får inte sticka fram framför bromshantagen.
Löpningen brukar äga rum på asfalt eller grus. Efter cyklingen är benen ansträngda så det går tyngre i början än på rena löptävlingar.
Vid växlingarna byter man utrustning för att det ska passa den nya grenen. Växlingarna brukar kallas T1 (Transition one; sim till cykel) och T2 (Transition two; cykel till löpning). Man får inte cykla i växlingsområdet utan man får springa med cykeln. Cykelhjälm måste vara på när man springer med cykeln. På korta lopp försöker man prioritera snabbhet vid växlingarna. Elitdeltagare har till exempel inte strumpor, för det tillåts inte i simning och tar tid att ta på sig. Andra vanliga detaljer är till exempel att man sätter på cykelskor på pedalerna i förväg och stoppar i fötterna under pågående cykling. På långa lopp tar man mer tid på sig och försöker förbereda sig väl för respektive gren. Till exempel tar de flesta på sig strumpor, för att minska risken för skavsår. Man byter ofta kläder vilket inte görs på korta lopp.
Distanserna varierar mellan olika tävlingar men de vanligaste är:
Den distans som gäller på de Olympiska spelen är Olympisk distans. Triathlon har funnits i OS sedan år 2000. På VM, EM och SM finns förutom Olympisk distans även Sprintdistans och Långdistans. 
Ironman-VM på Hawaii är tillsammans med OS de mest kända triathlontävlingarna. I en Ironmantävling är distanserna 3,86 km simning, 180 km cykling och avslutningsvis ett maratonlopp, det vill säga 42 195 meter löpning.
Den enda tävlingen i Sverige på Ironman-distansen är Kalmar Triathlon, som går i augusti varje år. Ironman är ett skyddat varumärke och får endast användas av vissa större tävlingar med kontrakt med varumärkesinnehavaren (ett 20-tal). Kalmar har fr.o.m. 2012 Ironman-status. 
Olympisk distans och sprintdistans är de vanligaste distanserna på tävlingar. Även Halv Ironman är en ganska vanlig distans och på den hålls 3-4 st i Sverige per år.
Segrare på Ironman-VM på Hawaii finns i artikeln Ironman. Det finns ytterligare 24 tävlingar (år 2010) i Ironman-serien på Ironman-distans. Ironman-tävlingar är tuffa och varje deltagare deltar oftast i högst 2-3 st per år. Man måste kvalificera sig till Ironman-VM via en annan Ironman-tävling. Ironman-varumärket ägs av det amerikanska företaget WTC och de licensierar vissa arrangörer att få kalla sig Ironmantävling. Från och med år 2012 finns en Ironman-tävling I Sverige, Kalmar Triathlon.
Det finns en parallell serie tävlingar på halv Ironman-distans, kallade Ironman 70.3 (siffran är total längd i miles). Det är 57 tävlingar (år 2012) inklusive ett avslutande VM som sedan 2011 hålls utanför Las Vegas, USA. Även här är det WTC som har rättigheterna till namnet Ironman.
Världsförbundet ITU håller tre VM varje år. Dels på olympisk distans, som sedan 2009 är en serie på 8 tävlingar. Dels på lång distans (antingen dubbla eller tredubbla olympiska distansen), och sedan 2010 på sprintdistans, halva den olympiska distansen. År 2010 vann Lisa Nordén, Sverige VM på sprintdistans. 2012 vann Lisa Nordén hela VM-serien. Se på engelska Wikipedia för mer information om VM.
Sedan 2012 går en av ITU:s VM-deltävlingar i Sverige och Stockholm - Vattenfall World Triathlon Stockholm.
Förutom Ironman-serien finns en konkurrerande serie tävlingar på Ironman-distans och halv Ironman-distans som kallas Challenge-serien. Det var 2011 åtta tävlingar på Ironman-distans, varav fem i Europa (en i Köpenhamn, Danmark).
Dessutom finns ett antal ytterligare tävlingar på långdistans, till exempel Norseman Xtreme Triathlon i Norge.
Se Svenska mästerskap i triathlon.
Se Svenska Cupen i triathlon

Breakaway är Art Garfunkels andra soloalbum, utgivet i oktober 1975. Albumet är producerat av Richard Perry tillsammans med Art Garfunkel.
Garfunkels mest sålda album innehåller bland annat en nyinspelning "The Flamingos" hit från 1959 "I Only Have Eyes for You", vilken klättrade ända upp på 1:a-platsen på englandslistan (ursprungligen kommer låten från filmen "Dames" från 1934 och den var en USA-hit redan det året för "Ben Selvin"). Vidare finns en nyinspelning av "Beach Boys"-låten "Disney Girls". "Break Away" spelades ursprungligen in av duon "Gallagher & Lyle" samma år som Garfunkels version gavs ut.
På "My Little Town" (som är producerad av Simon, Garfunkel & Phil Ramone) återförenades "Simon and Garfunkel" tillfälligt. Paul Simon skrev ursprungligen låten åt Garfunkel, men låten hamnade till slut även Simons soloalbum "Still Crazy After All These Years" som också gavs ut hösten 1975. 
Albumet nådde Billboard-listans 7:e plats.
På englandslistan nådde albumet 7:e platsen.

DirectShow är ett API för att hantera video- och ljudströmmar under Microsoft Windows. Det är en vidareutveckling av Video for Windows (VFW) och är sedan 1995 en del av DirectX. Använder COM och fungerar genom att man använder olika färdiga "filter" för de vanliga saker man brukar vilja göra: fånga, spela upp, konvertera, komprimera eller på annat sätt manipulera medieströmmar på Windowsplattformen. Man kan även skriva egna "filter" i till exempel C++ eller Visual Basic. Ett "filter" är egentligen ett litet program och dessa går att kombinera i sekvenser, lite som byggklossar, för att uppnå olika saker. Används till exempel för att skapa program som mediaspelare eller program för ljudredigering och videoredigering.
DirectShow är numera inte en del av DirectX, utan har blivit en del av Windows SDK.

Franz Liszt, född 22 oktober 1811 i Raiding i dåvarande Kungariket Ungern i kejsardömet Österrike (i delstaten Burgenland tillhörande Österrike sedan 1920), död 31 juli 1886 i Bayreuth, Bayern, var en kompositör i den nytyska skolan och berömd som ovanligt skicklig pianovirtuos, inte sällan angiven som "den främste genom alla tider". Franz Liszt döptes som "Franciscus", då Ungerns officiella språk fram till 1844 var latin. Han var far till Cosima Wagner och morfar till Siegfried Wagner, och kusin till juristen Franz von Liszt. Franz Liszt etnicitet är omtvistad (se detta stycke) men anses i regel vara ungersk ungefär till hälften, eftersom hans mor Maria 'Anna' f. Lager (1788-1866) helt hade tysk-österrikisk härstamning, med mormodern född i Bayern. Faderns familj härstammade från österrikare som nyligen börjat kalla sig ungerska, likt övrig överklass av varierande etnicitet i det ungerska riket. Det finns även uppgifter om slovakiskt påbrå hos hans farmorsfar. Ibland ser man också den delvis ungerska namnformen "Liszt Ferencz" som han själv kunde använda (eller "Liszt Ferenc" i modern ungerska). I Ungern betraktas Liszt som en "nationalklenod", och har hedrats på många vis, bland annat med namnet på flygplatsen i Budapest. Han brukade kallade sig själv "ungrare" ("je suis hongrais"), men han lärde sig aldrig tala ungerska, trots försök i 70-årsåldern. Hans modersmål var tyska, men han övergick efter bosättning i Paris till franska som förstaspråk, exempelvis i brev till sin tyskspråkiga mor, likt en stor del av den tidens europeiska adel, vilket hade prestige. Han talade även italienska helt flytande, god latin och i någon mån engelska.
"(Biografiuppgifterna bygger huvudsakligen på Alan Walkers referensverk "Franz Liszt" i 3 band)"
Franz Liszt föddes i en musikalisk familj och hans far, Adam Liszt (1776-1827), spelade flera instrument och hade varit cellist vid hovet hos ungerske furst Nikolaus II Esterházy de Galantha i Eisenstadt, och personlig bekant med flera stora kompositörer såsom Haydn och Beethoven. Fadern lärde Liszt spela piano före 7 års ålder då pojken intresserat betraktat faderns spelande och snart började han komponera musik på egen hand. Vid 9 års ålder deltog han i konserter, exempelvis uppträdde han med Ferdinand Ries' pianokonsert i Ess-dur och senare med en egen improvisation hos baron von Braun i Ödenburg. Därigenom kom sponsorer att intressera för att understödja hans musikaliska vidareutbildning. Fadern uppgav att Franz under två års tid gått genom alla pianoverk av Beethoven, Mozart, Bach, Hummel m.fl.
Franz Liszts första anlitade pianolärare var Carl Czerny (Hummel, som hade varit Mozarts elev, hade begärt för högt honorar). Liszt skickades dock tidigt till Wien och lärde sig aldrig ungerska. I Wien fick han lektioner i piano av Carl Czerny och i komposition av Antonio Salieri. Czerny ansåg Liszt vara begåvad men med felaktig fingersättning vilket resulterade i "kaotiskt spelande".
Franz Liszt debuterade som konsertpianist 1822 och blev snabbt populär och rörde sig i de aristokratiska kretsarna där han umgicks med den musikaliska eliten, och lär ha fått en "lyckokyss" av Beethoven. Ett år senare publicerades hans första komposition i tryck. Han började turnera i många olika länder och 1823 flyttade familjen till Paris. Fadern tog över rollen som lärare eftersom Conservatoire de Paris slutat upplåta plats åt icke-franska elever, och Franz fick dagligen träna på att transponera fugor av Bach med mera. Fadern var ständig följeslagare på resorna med sitt "underbarn", som ibland jämställdes med Mozart, men modern stannade hemma eftersom resorna blev mycket betungande, vilket påverkade pojken känslomässigt med saknad. 1824 fick Franz uppträda för kung George IV i Windsor.
1827 reste Franz och Adam Liszt till Boulogne-sur-Mer för återhämtning efter en Englandsturné på läkares ordination men fadern insjuknade hastigt och dog. Franz komponerade en begravningsmarsch två dagar senare. Modern flyttade tillbaka till Paris med Franz, som var bedrövad, och de bodde i en enkel lägenhet. Han slutade turnera och skaffade sig en utkomst för att hjälpa modern, genom att ge pianolektioner och han tvangs sälja sitt fina piano. Den oregelbundna och stressande livsituationen ledde till livslångt missbruk av alkohol och tobak, såsom cognac och cigarrer. Samtidigt fann Liszt det vara en frihet att inte ha faderns övervakning och styrning av arbetet. Han lärde känna kulturpersonligheter som Victor Hugo, Honoré de Balzac, Heinrich Heine, Alexandre Dumas och George Sand.
Franz hade haft både religiösa engagemang och kärleksaffärer men bröllopsplanerna med Caroline de Saint-Cricq stoppades av hennes far, så han hade en emotionell kris som medförde att han slutade spela under en längre tid och 1828 skrev en tidning att han hade dött. 1833 flyttade han hemifrån till en egen lägenhet i Paris.
Berlioz hade premiär för Symphonie fantastique 1830 vilket gjorde ett starkt intryck på Franz Liszt. 1831 kom Chopin och Mendelssohn till Paris och Liszt betraktades då som en riktig novis i deras sällskap, bägge med många storverk från sin tonårstid, vilket blev en utmaning att förkovra sig. Där träffade han även Paganini vid en konsert 1832 och han bestämde sig då för att bli en virtuos lik honom fast på piano, och började drilla sig energiskt på pianosekvenser som fordrade fingerfärdighet, ofta 10 timmar dagligen. Ännu hade hans egna kompositioner inte rönt vidare intresse, utan han ägnade sig åt tolkning av andras verk.
Franz Liszt träffade 1833 den tysk-franska grevinnan och författaren Marie d'Agoult (1805-76) och fick ytterligare kreativ inspiration. 1834 kom ett artistiskt genombrott för honom. 1835 lämnade d'Agoult sin make som hon hade två barn med, för att leva med Liszt i Genève, vilket ansågs skandalöst. De fick 3 barn, Blandine (1835-62), Cosima (1837-1930) och Daniel (1839-59), under de 4 år som de bodde tillsammans, delvis i Italien. Barnen fick senare efternamnet Liszt eftersom han tog på sig faderskapet. 1839 blev relationen ansträngd så Liszt började turnera på heltid igen, medan Marie drog till Paris där Franz' mor Anna bodde kvar och Franz umgicks med familjen sporadiskt under ledigheter tills de skildes åt definitivt 1844, och de hade tydligen skaffat nya relationer. Liszt förvägrade direkt kontakt mellan barnen och deras mor under 5 år. Marie blev ovän med Franz och skrev kritik mot honom under pseudonymen Daniel Stern, och efter deras uppbrott möttes de inte förrän 1860 i Paris. Franz' mor tog genom åren hand om hans barn i hans frånvaro, och han skickade hem pengar till deras uppehälle. Efterfrågan på hans pianouppträdanden var fantastiskt stor och han uppträdde flera gånger i veckan som bejublad "popstjärna", "Lisztomanin" hade börjat. Han fick så bra betalt att han efter 1857 skänkte i stort sett alla sina intäkter till välgörande ändamål. Han hjälpte även många yngre musiker och kompositörer, och offren efter Donaus översvämning 1838 (och 1879). Samtidigt utsattes han för en massa smädelse för sitt leverne med kvinnoaffärer och föraktades av många som otysk, oungersk och ofransk i respektive land.
1840 lärde han känna Robert Schumann som fick ett viktigt inflytande på hans musik.
Liszt utnämndes 1842 till hedersdoktor vid universitetet i Königsberg och medlem i kungliga Preußische Akademie der Künste i Berlin. Han blev också hedersmedlem i ett flertal frimurarloger.
Franz Liszt hade sin produktivaste tid som kompositör i Weimar där han var hovkapellmästare hos storhertigen 1848-59, efter en inbjudan 1842 av den ryska storhertiginnan Maria Pavlovna. Han anses ha varit den musiker som befordrade den då relativt okände operakompositören Richard Wagners musik genom att uruppföra den i Weimar som hovkapellmästare. Liszt var i åratal ett starkt personligt och ekonomiskt stöd åt Wagner som han lärt känna 1840, inte minst då denne tvingades söka exil i 11 år av politiska skäl. Sedermera blev han även svärfar till Wagner som gifte sig med Cosima.
I Weimar hade Liszt 1847 träffat den rysk-polska furstinnan Carolyne zu Sayn-Wittgenstein (1819-87) som blev hans vän och understödjare och påverkade Liszt att minska på turnerandet till förmån för kompositionen. Hon var separerad från sin make Nikolaus zu Sayn-Wittgenstein-Ludwigsburg, son till Peter Wittgenstein, och som hon hade en dotter med. De var sambor mesta tiden 1848-1860 och uppgift finns från Carl Maria Comelius om 3 gemensamma barn födda i största hemlighet. De planerade bröllop i Rom 1861, men detta stoppades av hennes inflytelserike före detta man, som fick påveämbetet att underkänna annulationen av det tidigare äktenskapet. Parets vänskap fortsatte dock livet ut och det uppges att hon bistått Liszt på olika sätt med hans författarskap, eventuellt som spökskrivare till en del. År 1850–55 tog Carolyne på sig ansvaret för omsorgen om Liszts barn som sattes under en sträng övervakning och uppfostran.
1857 blev Franz Liszt medlem i Kungliga Musikaliska Akademien i Stockholm.
Franz Liszt flyttade till Rom 1863 i samband med krisen och sorgen efter att två av hans tre barn dött. Daniel dog 1859 i en lungtuberkulos och Blandine dog av blodförgiftning 1862 efter att ha fött sitt enda barn, Daniel Émile, med Émile Ollivier. Liszt ägnade sig åt franciskanerorden (tredje orden) som han sedan 1857 tillhörde. 1865 vigdes han till akolut och började kallas "abbé Liszt", och bodde en tid i Vatikanen. 1879 utnämndes han även till kanon i Albano. 
Franz Liszt adlades 1859 som "Franz Ritter von Liszt" av kejsar Frans Josef I av Österrike, men överlät titeln 1868 till sin farbror, juristen Eduard Liszt (Eduard "Ritter von" Liszt), då han inte hade bruk för adelstitel när äktenskap med prinsessan Carolyne inte längre var aktuellt. Franz var således kusin till Eduards son, prof. Franz von Liszt, men kallade Franz även Eduard för kusin, då de var ganska jämngamla.
Under åren från 1869 reste Liszt ständigt mellan Rom, Weimar och Budapest och undervisade i musik, bl.a. på den 1875 inrättade musikakademin i Budapest. Han hjälpte Edvard Grieg att få ett stipendium, varvid denne kom till Rom med sin hustru och besökte Liszt två gånger under 1870. 
Inför publik framförde Liszt "a prima vista" de helt nya verk vars noter Grieg tagit med sig, och som denne själv ännu inte hade lärt sig framföra. Liszts beröm till Grieg om hans musikskapelser blev genom livet en värdefull skatt för den unge kompositören.
Även Franz' tredje barn Cosima orsakade honom sorg. Hon lämnade sin make Hans von Bülow 1867, en gång Liszts favoritelev, efter 12 års äktenskap och barnen Blandine och Daniela. Hon flyttade ihop med Richard Wagner som hon haft som älskare sedan 1863, trots att han fortfarande var gift. Franz var motståndare till en relation mellan vännen och dottern. De gifte sig 1870, efter att Cosima fött Wagners barn Isolde, Eva och Siegfried 1865-69 (Isoldes faderskap emellertid omtvistat), och 1872 konverterade hon till protestantismen, vilket Franz betraktade som ett stort svek.
1881 blev Liszt medlem i Académie des Beaux-Arts i Paris.
1881 råkade Franz Liszt ut för en fallolycka i en trappa och var sedan sjuk de sista fem åren till sin bortgång i hjärtsvikt under en lunginflammation 1886. Endast månader därefter dog även livskamraten Carolyne i stor sorg. Vännen Camille Saint-Saëns dedicerade sin berömda tredje symfoni till Franz Liszts minne.
Musikhögskolan i Weimar heter "Hochschule für Musik Franz Liszt Weimar".
I Raiding, Weimar, Budapest och Bayreuth finns museer som ägnar sig åt Franz Liszts liv och arbete.
Internationella flygplatsen i Budapest bytte i samband med 200-årsjubileet namn till "Budapest Liszt Ferenc Nemzetközi Repülőtér".
En gata i centrala Wien och andra orter i Österrike har fått namnet "Lisztgasse" eller "Franz-Liszt-Gasse".
En gata i centrala Berlin och andra orter i Tyskland har fått namnet "Lisztstraße" eller "Franz-Liszt-Straße".
Ett torg i Budapest heter "Liszt Ferenc Tér" och gator heter "Liszt Ferenc Utca" i flera ungerska städer.
Ett torg i centrala Paris heter "Place Franz-Liszt" och gator i franska städer heter "Rue Franz-Liszt".
Gator hedrar Liszt i Italien, Spanien, Nederländerna, Brasilien, Mexiko, Argentina, Kanada, USA, Sydafrika och ett torg i Genève, Schweiz, och planeras i Bratislava, Slovakien.
Asteroid (3910) har fått namnet Liszt.
I DDR utgavs 1961 frimärken till Liszts 150-årsdag.
Bomullshuvudtamarinen heter på tyska "Lisztaffe", då dess huvudbehåring liknar Liszts typiska frisyr.
Frågan om Liszts etniska tillhörighet är omtvistad. Tidigt ville både tyskspråkiga och ungerskspråkiga associeras med hans berömmelse och hävdade nationella band. Sedan Burgenland övergått till Österrike enligt avtal 1920, och ytterligare efter 1933, började man från tyskspråkigt håll (ex. nazister) tvista ordentligt om Liszts ursprung och framhålla honom som tysk, med politiska intressen. På senare tid har andra teorier lanserats, om italiensk eller slovakisk identitet, utan stöd hos erkända auktoriteter såsom Walker, vilka brukar ange Liszt som förungrad av tysk-österrikisk härkomst. Miroslav Demko har fört en debatt mot andra slovaker om Liszts identitet, men beläggen för slovakisk etnicitet är språkliga utifrån etymologin av nationalitetsordet "uhor" (som grund för ungrare till skillnad från magyar), inte byggda på släkttavlor, och har inte fått acceptans inom forskarvärlden. Slovaker hävdar även att betydelsen "löv" i språket skulle kunna vara upphov till namnet. Ett problem är att födelseregistrering för generationerna före Sebastian List saknas, möjligen på grund av krigshändelser.
Liksom flertalet andra ungerska medborgare hade Franz Liszt vissa germanska (tyska/österrikiska) och möjligen slaviska förfäder, slovakiska, farmorsfar född Schlesak (ty.) eller Slezák (slov.) i Karlburg (nuv. Rusovce nära nuv. Bratislava, vid nuvarande gränsen till Österrike), men det var även dennes hustru Maria Düring. Förnamnen samt efternamnen i familjen tycks vara genomgående tyska (List, Roth, Düring, Lager, Stöckl, Schuhmann, Riedel, Paumgartner, Güntner, Schmidt), men ett efternamn, farmorsfars, Johann Schlesak/Slezák har framhållits som slovakiskt använt i förtyskad form. Det bevisar emellertid inte någon etnicitet definitivt. Jan hade även kunnat användas på tyska av denna slovakiska form motsvarande Johann. Att farfarsfar Sebastian List var österrikare som genom migration kommit till en tyskspråkig del av Ungern, vid nuvarande gräns till Österrike är den vanliga uppfattningen, Walker anger att han föddes och dog i Ragendorf (nuv. Rajka) på gränsen mellan Ungern, Slovakien och Österrike (2 mil från Bratislava, 8 mil från Wien och 18 mil från Budapest). List är idag vanligt namn enbart på österrikiska sidan (Liszt är mycket ovanligt i Ungern), men former av Slezak finns ganska vanligt i alla tre länderna. Att tyska och latin användes i riket istället för det ungerska språket fram till 1800-talets magyarisering (förungring) försvårar ett klarläggande. Om efternamnen är till vägledning torde Franz Liszt vara till 7/8 tysk-österrikisk och 1/8 slovakisk avseende etnicitet. Magyariska namn saknas i alla fall, ända fram till formen Liszt. Kungariket Ungern på Liszts tid sträckte sig över många etniskt skiftande områden, så även då han bodde i Raiding i Burgenland, där befolkningen var tysktalande och rätteligen knappast av ungersk etnicitet, även om det fanns tysktalande av annan etnisk bakgrund, samt alla tänkbara blandningar. Befolkningen i det forna Ungern som idag har annan nationalitet och annat språk, kallar sig i regel inte ungrare, om de inte verkligen har ungersk etnicitet eller har magyariserats, såsom grupper i Rumänien.
Teorier om nationaliteten gör gällande att Georg och Adam Liszt enligt äldre sed bekänt sig som ungrare, då de arbetade för en ungersk furste, Esterházy. Dessutom kunde det vara gynnsamt att betona "ungerskheten" för att få ungerska aristokraters stöd för den unge Franz karriärutveckling. Liszt uttryckte att han uppfattade sig själv nationellt som ungrare, trots små kunskaper i ungerska språket och presenterade sig med "je suis hongrais" (sic!), på franska vid konsert i Budapest. Han har uppträtt i ungersk nationaldräkt för att protestera mot österrikiskt förtryck. Liszt var medborgare i Kungariket Ungern livet ut, liksom hans far och hans barn, men han kallade Frankrike sitt fädernesland. Faktum är att Liszt bodde varaktigt i nuvarande Österrike, Frankrike, Schweiz, Italien och Tyskland, men aldrig i nuvarande Ungern mer än vad som behövdes för hans arbete vid musikakademin i Budapest, utan bodde delvis på hotell i Budapest.
Franz Liszts första modersmål var enligt majoriteten tyska (enligt enstaka uppgift slovakiska). Franz Liszt behärskade tyska väl i tal och skrift, dels för att han växte upp i en västungersk landsdel (nuv. Burgenland i Österrike sedan 1921) som var nästan helt tysktalande, dels för att hans mor Maria "Anna" Lager till börden var halvt österrikiska och halvt tyska, född i Krems an der Donau i Niederösterreich. Mormodern Franziska Schuhmann var född i Bayern. Även fadern Adam Liszt torde ha haft tyska som förstaspråk, men kan ha lärt sig slovakiska genom sin morfar, eller vid studietiden i Bratislava (Pressburg). Möjligen kan fadern ha behövt ungerska i arbetet för furst Esterházy, som troligen kunde ungerska genom sin börd, även om tyska var det gängse språket i riket. Franz föredrog dock privat det franska språket som han lärt sig på 1820-talet och som senare kom att bli hans förstaspråk, som modet var bland europeisk överklass och kulturelit, och skrev litteratur på franska. Att adressera någon i överklassen på annat språk skulle varit att insinuera dennas okunskap i franska. Liszt sände sin son Daniel till tyskspråkigt universitet, i Wien, där även farbrodern Eduard arbetade. Han uppges emellertid ha återgått till det tyska språket och den tyska identiteten i medelåldern.
Liszt behärskade det ungerska språket väldigt rudimentärt liksom många andra ungrare, trots försök att lära sig det efter att det gjorts obligatoriskt i Ungern efter 1870 i magyariseringen. 1800-talets Europa var på flera sätt påverkat av nationalism och i den nationalism som vaknade i Ungern på 1790-talet som reaktion mot den österrikiske härskaren, kunde många identifiera sig som ungrare utan någon etniskt ungersk härstamning, exempelvis förgrundsgestalterna Lajos Kossuth och Sándor Petőfi, och det kunde handla om ett geografiskt område lika väl som etnicitet. Liszt komponerade verk till text av Petőfi. På 1800-talet kom en renässans för det ungerska språket bland överklassen, som gärna kallade sig magyarer trots att bara en minoritet faktiskt var etniska magyarer bland härskarna, och en motreaktion kom bland folkgrupper som hade andra modersmål och dessa kunde stödja Österrike i konflikten mot dem som kallade sig magyarer. Liszt blev emellertid inte riktigt accepterad i Ungern då han inte talade ungerska, i Tyskland för sin ungerska stil och i Frankrike för att han var en utlänning, förutom alla offentliga skandaler. En del förstorades säkerligen upp av kritiker eftersom han var en sådan superkändis och åtföljdes av skvaller.
Liszt skrev i ett brev 1873 "Man darf mir wohl gestatten, dass ungeachtet meiner beklagenwerthen Unkentniss der ungarischen Sprache, ich von Geburt bis zum Grabe im Herzen und Sinne, Magyar verbleibe" ("Man får väl tillstå mig, att oaktat min beklagansvärda okunskap om det ungerska språket, förblir jag från födelsen till graven i hjärta och sinne ungrare/magyar"). Han hänvisar alltså inte till etnicitet utan lämnar utrymme för tolkning, men han kallar sig inte slovak. Eftersom magyariseringen kom igång på allvar efter 1850 hade Liszt haft goda tillfällen att markera samhörighet med ett eventuellt slovakiskt påbrå om detta hade haft betydelse för honom.
Liszt trodde själv enligt Lina Ramann att han på fädernet härstammade från den magyariska adeln och försökte hitta bevis på sin härstamning från den ungersk-transsylvanska grevliga familjen Listi (också Liszthy, Listius etc.) som hade ett slott i Köpcsény (ty. Kittsee i Österrike) nära Pressburg, som Franz Liszts familj hade anknytning till, men ingenting som pekade däråt kunde återfinnas. Namnet List kom emellertid från Österrike, så ungerskt samband saknas. Flera tidiga fotografiska porträtt visar också på Liszts blandade rastillhörighet. På ett av dem, en daguerrotyp från 1841, kan europo-mongoloida drag skönjas hos Liszt och pekar delvis på en typ mest associerad med den ursprungliga magyariska militäradeln. Farfarsfar Sebastian List var emellertid en fattig småbrukare eller jordbruksarbetare, enligt vissa uppgifter livegen, vilket talar mot tillhörighet i ett frälse stånd. En uppgift antyder att hans far kan ha varit husar.
Namnen på Liszts verk är i regel på tyska, franska eller latin. Italienska förekommer sparsamt och i enstaka fall finns musik till ungersk text av annan författare. Kyrkosången "Slavimo Slavno Slaveni" (S.33) har text av kroaten Medo Pucić, till 1000-årsjubileet i Rom av Sankt Kyrillos ankomst till Slovakien, och är inte ett bevis på slavisk nationalism hos Liszt.
Franz Liszt betecknas som ledare för den nytyska skolan, använde element från bland andra Beethoven och Mendelssohn och gav starka influenser för senromantikens orkestersättning.
Liszt gäller än idag som en av historiens främsta pianister, känd för sin förmåga att spela a prima vista. Hans opuslista med egna pianoverk är mycket omfattande, 123 verk, oerhört tekniskt krävande och lika nyskapande; pianot som 1700-talsskapelse hade aldrig tidigare hanterats så okonventionellt. Här finns extremt svåra etyder, ungerska rapsodier, mängder av fantasier och parafraser, polonäser och ballader, här finns den stora b(h)-mollsonaten, här finns albumblad och csárdásstycken. Han hade en ambition att förmedla ungersk folkmusik, exempelvis i "Ungerska rapsodier", inspirerad av det som kallats "zigenarmusik" i Ungern, vilket han även skrev en bok om. Han förmedlar olika slags känsloyttringar, inte minst i stycken som han skrev i samband med starka upplevelser, såsom de egna barnens död (t.ex. "Variations "Weinen, Klagen"" S. 673 och "Trois odes funèbres" S. 112). Stämningsmåleriet i hans senare verk drar sig mot impressionismen och slutligen även atonala drag föregripande 1900-talets musikutveckling. Bland pianokonserterna står otvivelaktigt hans "Totentanz" högst, men även "Liebestraum Nr. 3" framförs ofta. Utöver alla hundratals pianoverk finns även ett antal orgelverk och ett fåtal gigantiska sådana som anses för 1800-talets allra främsta. Även om Liszts förmåga på orgeln inte kunde mäta sig med den på pianot, gillade han att spela orgel och har komponerat somliga mycket krävande orgelstycken. Liszt skrev även orkestrala symfoniska dikter (hans uppfinning), operamusik och ett stort antal sakrala verk, bland annat oratorier och separata körverk, förutom alla arrangemang. Liszt kunde även arrangera den protestantiska kyrkans sånger, och många av hans sakrala verk används idag i nyproduktion.
Som 1800-talets främste pianopedagog, finputsade Liszt över 400 konsertpianisters teknik. Hans beundran för vännen och kollegan Frédéric Chopin resulterade i en bok om honom. Liszt skrev flera böcker om musik.
Liszt hade stor betydelse för många pianister och kompositörer, däribland Richard Wagner, Hector Berlioz, Camille Saint-Saëns, Edvard Grieg och Aleksandr Borodin.
Liszts roll i musikhistorien är troligen mycket större än man trott, eller som en engelsk musikhistoriker skrev vid Liszts död, baserat på dennes egna ord: "Han har kastat sitt spjut långt in i framtiden. Vem kommer att finna detta spjut?"
Liszt var före 1945 en av de fyra mest spelade kompositörerna. Tyvärr utnyttjades hans emotionella heroiska musik av nazisterna i effektivt propagandasyfte, fast Liszts egen livsfilosofi var den diametralt motsatta. Knappast någon annan kompositör har så osjälviskt hjälpt så många andra musiker av skiftande nationalitet som just Liszt. Ett flertal vänner och elever var judar och en av hans absoluta favoritpianister från Ungern var ungersk-judiska István Thomán. Han blev pianopedagog och kom att bli den förmedlande pianistiska länken mellan Liszt till kommande ungerska topp-pianister såsom Ernö Dohnyányi och Béla Bartók. Liszt påstod felaktigt att "ungerska zigenare" var upphovsmän till csárdás, när det i själva verket var juden Márk Rózsavölgyi, faktum är att han inte ens kände några ungerska folkmusiker. Liszt hyllade romerna med en romantisk attityd efter sporadiska möten, men såg judarna som musikaliskt underlägsna i boken "Die Zigeuner und ihre Musik in Ungarn". Den antisemitiska tonen kan ha skärpts av Carolyne, som anses vara den som höll i pennan. Efteråt tog Liszt emellertid själv ansvaret för innehållet och ordalydelsen. I sina tankar om skillnader mellan raser var Liszt en del av 1800-talets gängse idéströmningar. Således var "Der ewige Jude" (S. 768) med text av Christian Schubart inte Liszts eget påfund utan har rötter i medeltiden.
Däremot var svärsonen Richard Wagner nationalromantiker som uttryckte klara antisemitiska åsikter i olika skrifter och brev till Liszt 1851, och gillade Nietzsches filosofi mot judisk–kristen religion. Dock vägrade Wagner medverka i den tidens antisemitiska aktioner och hade judiska vänner och medarbetare, såsom dirigenten Hermann Levi. Liszts dotter Cosima Wagner sympatiserade tydligen med sin make och nedtecknade dennes judekritiska ord. Hon, och speciellt sonsönerna, brukade ta emot Hitler med glädje i hemmet i Bayreuth, där Wagners verk uppfördes.
Liszts mycket omfattande produktion katalogiserades av Humphrey Searle på 1960-talet och verken identifieras med ett S-nummer. Nummer 1-350 anses vara originalkompositioner och 351-999 bearbetningar av egna och andras verk.
Många verk skrevs ursprungligen för ett instrument men arrangerades för alternativa uppsättningar t.ex. med orgel, såsom 

Tandläkare är ett yrke som omfattar yrkesexamen och yrkeslegitimation för att självständigt bedriva kvalificerad tandvård. Tandläkare äger rätten att behandla och diagnostisera skador och sjukdomar i munhålan och dess angränsande vävnader. I de flesta länder krävs att en tandläkare genomgår en längre akademisk yrkesutbildning innan en särskild legitimation för yrket kan utfärdas. Tandläkare i Sverige har förskrivningsrätt för ett begränsat antal läkemedel såsom exempelvis antibiotika, smärtstillande, lugnande, antiinflammatoriska eller antimykotika.
Tandläkaryrket omfattar inte enbart att behandla skador på tänderna, utan även den muskulatur och mjukvävnad som hör till käkområdet samt käklederna. I södra och östra Europa var tandläkarkunskap länge en specialistgren inom läkaryrket, där man först studerade till läkare och sedan vidareutbildade sig till en orofacial medicinsk kunskap motsvarande den tandläkare har (stomatologi). Internationellt samläser ofta tandläkarstudenter med läkarstudenter de första två-tre åren. För vidare information, se tandläkarutbildning.
Sedan 1797 har det varit ett krav med examen för att få utöva tandläkaryrket i Sverige. På 1960-talet förlorade läkare rättigheten att behandla sjukdomar i tänder och munhåla, vilket från och med då skulle skötas av tandläkare enbart. detta regleras bland annat under lagen om ensamrätt till yrke där tandläkaryrket skyddas särskilt jämfört med de övriga skyddade yrkena.
I Sverige har en tandläkare med examen från odontologisk institution eller fakultet vid universitet eller högskola samt tandläkarlegitimation. Tidigare krävdes att nyutexaminerade tandläkare skulle genomföra en period av allmäntjänstgöring för att erhålla tandläkarlegitimation.
Den tidigare AT-tjänstgöringen för tandläkare togs bort under 1990-talet på begäran av landstingen eftersom kompetensen ansågs vara fullgod samt att patienterna var för få. Under 2000-talet har landstingen tryckt på för att återinföra perioden, men detta har nekats, bl a av universiteten, eftersom det har setts som att landstingen velat ha billig arbetskraft i perioder av besparingar.
Som ersättning för AT-tjänstgöringen erbjuder många landsting, men även privattandläkare, ett år som trainee, vilket i stort innebär samma sak som AT-tiden gjorde. Man tilldelas en mentor som ska ha tid att hjälpa och bistå AT-tandläkaren i sitt yrke.
Djurtandvård får utföras av veterinärer samt sedan 2010 även av tandläkare med kursutbildning. 
För att få behörighet till tandläkarutbildningen krävs genomgånget naturvetenskapligt program på gymnasiet. Särskild högskolebehörighet i form av Matematik D/4, Biologi B/2, Kemi B/2 samt Fysik B/2 krävs. Konkurrensen om studieplatser är hög och antagning kräver i allmänhet högsta betyg i samtliga ämnen alternativt ett högt resultat på högskoleprovet. Vid vissa lärosäten finns även prov- och intervjubaserad antagning. Tandläkarutbildningen omfattar i Sverige fem års heltidsstudier och ges vid Karolinska Institutet, Göteborgs universitet, Umeå universitet samt Malmö högskola. De första två åren studeras i huvudsak basmedicinska ämnen, såsom exempelvis kemi, anatomi, fysiologi, histologi, mikrobiologi och patologi. Utbildningarna vid de olika lärosätena är inte identiska, där den största skillnaden kan ses vid att Umeå och Malmö lägger större vikt vid praktisk utbildning, medan Karolinska och Göteborg lägger mer vikt vid forskning och teori. De tre sista åren av utbildningen ägnas främst åt specialisering i diagnostik och behandling av patologiska tillstånd i munhålan och angränsande vävnader. Tandläkarkåren är den enda yrkeskategori som får använda och inneha röntgenapparatur ( dock med vissa krav på lokalen och kV etc etc) på egen hand direkt efter grundutbildningen. 
Efter minst två års tjänstgöring som allmäntandläkare kan en tandläkare vidareutbilda sig till specialist inom oral kirurgi, ortodonti, pedodonti, parodontologi, oral protetik, bettfysiologi, endodonti eller odontologisk radiologi. Specialisttjänstgöringen (ST) kräver normalt ytterligare 3-4 års teoretiska och praktiska studier. Efter godkänd utbildning uppnås specialistkompetens och tandläkaren blir specialisttandläkare, ofta med titeln övertandläkare. Förutom specialistutbildningarna finns även andra vidareutbildningar, som dock inte leder till en specialistlegitimation, såsom sjukhustandläkare och rättsodontolog.
Majoriteten av de svenska tandläkarna är medlemmar av Sveriges Tandläkarförbund.
De som går ut den svenska tandläkarutbildningen fram till och med 2013 får en tandläkarexamen och en odontologie kandidatexamen, eller en medicine kandidatexamen. Detta gäller dock inte på Karolinska Institutet där studenterna endast tilldelades en yrkesexamen och ingen akademisk titel. Från och med 2013 får man en tandläkarexamen och en odontologie masterexamen eller medicine masterexamen. Även här kan man notera att Karolinska Institutet inte genomförde några förändringar i enlighet med Bolognaprocessen. 
Skillnaden mellan odontologie och medicine är beroende på hur de övriga högskolorna och universiteten organiserat den odontologiska utbildningen. Att läsa till en akademisk examen är ett tämligen nordiskt tillvägagångssätt, då stora europeiska länder som Storbritannien och Tyskland har utbildningar som bara renderar i en yrkesexamen.
För de som påbörjade svensk tandläkarutbildning innan 2007 är den engelska examenstiteln D.D.S (Doctor of Dental Surgery) i kombination med BSc ("Bachelor of Science in Dental Science"). I och med anpassningen till bolognasystemet har den engelska titeln ändrats för de som studerat enligt utbildningsplaner från 2007 till "Degree of Master of Science in Dental Surgery" och BSc är bytt till "Master of Science (120 credits) in Dental Science" (MScDSc). DDS och DMScDS är att likställa med svenskans "tandläkarexamen", som är själva yrkesexaminan och BSc samt MScDSc den akademiska examinan.

Dockfilm, typ av film där motiven är dockor och andra modeller. Dockfilmer kan antingen vara animerade (med stop motion-teknik) eller spelfilmer (då användande sig av dockteaterteknik).

Ett torg är en planerad öppen plats i en tätort, som är en del av det offentliga rummet.
Torg har funnits så länge det funnits samhällen. De har framför allt använts som marknadsplatser men också för ceremonier och offentliga evenemang.
Vissa torg har haft den rent estetiska rollen att framhäva någon byggnad som ligger på eller vid torget. Torget erbjuder den "luft" i bebyggelsen som behövs för att kompensera den täthet som uppstår när bebyggelsen är kompakt. Planteringar för blommor, buskar och träd ingår som naturliga inslag i torgmiljön och kompletteras ofta med offentlig konst. När sittmöjligheter ordnas ger torget möjligheter att bli en naturlig mötesplats. 
Torget kan vara belagt med bland annat natursten, gatsten eller asfalt och tillhör det offentliga uterummet likaväl som parker. 
Ett torg har oftast ett namn som innehåller ordet torg, men liknande platser kan också sluta på efterlederna -plan eller -platsen (exempelvis Karlaplan i Stockholm och Götaplatsen i Göteborg). Det finns dock vissa skillnader mellan dessa begrepp. Ett torg är oftast en rektangulär plats och är delvis avstängt för fordonstrafik, medan "-planer" och "-platser" kan ha rundare form och vara planerade efter fordonstrafiken. 

Korn ("Hordeum vulgare") är ett sädesslag i familjen gräs. Ordet "korn" refererade ursprungligen till "det vanliga sädeskornet", men har i dag helt tagit över namnet på det sädesslag som tidigare, på fornsvenska, kallades "bjugg".
I Norden, där korn förr var den huvudsakliga brödsäden, har det till stor del undanträngts av andra sädesslag, och odlas där numera huvudsakligen till djurfoder och för maltberedning. Se även korngryn.
Odlat korn förekommer i en rad former som kan hänföras till två huvudgrupper, sexradigt korn och tvåradigt korn. Hos de förstnämnda är alla blommor fruktbara och i det utvecklade axet finns därför sex rader kärnor. Hos tvåradigt korn utvecklas det endast kärnor i det mittersta småaxet vid varje led och axet får därför endast två rader kärnor.
Av sexradigt korn finns två huvudformer, fyrkantigt korn, hos vilket kärnan i det mittersta småaxet är mera tilltryckt mot axet än sidosmåaxen och därför får ett rektangulärt tvärsnitt, och sexkantigt korn (stjärnax) hos vilket all kärnorna bildar samma vinkel mot axen så att tvärsnitten blir regelbundet sexkantiga eller stjärnformiga.
Hos tvåradigt korn skiljer man mellan bugande korn, som har förhållandevis långa, tämligen öppna ax som innan mognaden böjs om till en hängande ställning, och upprätt korn med kortare och tätare ax, som förblir mera upprätta.
Till maltberedning lämpliga sorter, så kallade maltkorn, finns egentligen bara bland tvåradiga former och utmärks av tunt, finrynkigt skal med föga märkbara nerver samt tjock, kubbig kornform, varmed följer hög stärkelsehalt. 
Korn kan odlas från de kallaste trakter, där inget annat sädesslag når mognad, till subtropiska och tropiska länder. Det fordrar gynnsam jord för att lämna stor skörd, i avseende såväl på dess mekaniska beskaffenhet som på rik tillgång på lätt tillgänglig näring, och går bäst till på något lättare, kalkrik jord i god växtkraft.
I Sverige odlas kornet nästan endast som vårsäd, i Skåne något och i sydligare länder rätt allmänt även som höstsäd.
Den totala kornskörden i Sverige har varierat mellan knappt 160 000 ton år 1941 och drygt 2 700 000 ton år 1984. På Jordbruksverkets webbplats publiceras årligen statistik om hektar- och totalskördar av korn i det Statistiska meddelandet JO 16 SM Skörd av spannmål, trindsäd, oljeväxter, potatis och slåttervall.
Den areal som odlats med korn i Sverige har varierat mycket kraftigt under 1900-talet. Mellan åren 1951 och 1966 mer än femdubblades kornarealen från drygt 112 000 till cirka 608 000 hektar. Kornet hade sin största utbredning år 1979 med cirka 754 000 hektar, vilket motsvarade 25 % av Sveriges totala åkerareal detta år. På Jordbruksverkets webbplats publiceras årligen statistik om arealen som odlas med korn i det Statistiska meddelandet JO 10 SM Jordbruksmarkens användning. I Eurostats databas publiceras statistik om kornskörd och kornareal i Europa under kategorin Agriculture och underkategorin Regional Agriculture Statistics. I databas publiceras statistik om kornskörd och kornareal i världen under kategorin Production och underkategorin Crops.

Hammare, verktyg som används för att slå med. Hammare används av många yrkesgrupper: guld-, silver- och järnsmeder, kopparslagare och plåtslagare, möbel- och byggnadssnickare, hovslagare, murare, skomakare och tapetserare, stenarbetare och skulptörer.
Det finns hammare med vikter från några gram till flera kilon. De tyngre hammarna kallas släggor.
En hammare består av huvud och skaft. Skaftet kan vara av trä, metall eller glasfiber. Det fästs i det elliptiskt koniska "ögat "i huvudet och kilas fast med metall- eller träkil i ett sågat spår i skaftet (om detta är av trä). Det hela kan förstärkas med epoxylim som fyller ut luckor i ögat mellan skaft och huvud. Ytterligare förstärkning kan förekomma med järnhakar genom ögat. Hakarna spikas fast mot skaftet.
Träskaft skall vara av hårt träslag som ska krympa så lite som möjligt vid varierande fuktighet. Bästa svenska träslag är ask. Av utländska träslag är hickory bäst.
Hammarhuvudet består av två delar som är olika för olika hammare.
En slägga som används för att slå på en huggmejsel eller vid borrning i sten studsar tillbaka, vilket gör att en del av rörelseenergin i släggan inte tillgodogörs för att driva huggjärnet etcetera. Med andra ord återvinns en del av energin för lyfta tillbaka släggan i riktning mot utgångsläget.
Man kan nu sätta fast en pinne på släggnacken, träda på en avvägd mängd tunga ringar som löper fram och tillbaka ett kort stycke samt anordna någon form av stopp, så att ringarna inte faller av. När man svingar släggan kommer ringarna på efterkälken och trycks mot pinnens stopp. När slägghuvudet träffat verktyget och just ska till att studsa tillbaka hinner ringarna ikapp, möter återstudsen och tvingar tillbaka slägghuvudet mot det verktyg det just var på väg att lämna. Om det hela är rätt avpassat kommer ringarna när de faller ner mot slägghuvudet att helt kväva återstudsen. Vi har alltså nu en studsfri slägga som med full effekt driver verktyget. En variant, som fungerar enligt samma princip, är ett hålrum inuti slägghuvudet, som är delvis fyllt med stålkulor. Märkligt nog är denna typ av studsfri slägga/hammare sällsynt i allmänna handeln. Gummiklädda studsfria slagverktyg finns, men det är en annan princip. Nackdelen med denna metod är att gummit blir hårt åtgånget av träffen mot verktyget.
En maskinhammare har i regel en frekvensstyrning av slaghastigheten på hammaren. Det vill säga att man ändrar varvtalet på motorn med en potentiometer antingen fristående eller inbyggt i fotpedalen. Några exempel på maskinhammare är:

Alexander Pope, född 21 maj 1688 i London, död 30 maj 1744 i Twickenham i London, var en engelsk författare och översättare. Han översatte "Iliaden" och "Odysséen" till engelska.
Han var sjuklig som barn, något som hämmade hans tillväxt och ledde till att han aldrig blev längre än 137 cm.
Han var nära vän med sir Isaac Newton och var närvarande vid dennes begravning.
Pope var en av rationalismens främsta företrädare i sitt land. I "An Essay on criticism" (1711) formulerade han sitt litterära program i upplysningens anda. Det komiska eposet "Våldet på Belindas lock" (1712, översatt 1797) var en graciös tillämpning i rokokons stilart. Stor berömmelse vann han med den filosofiska dikten "Försök om människan" (1734, översatt 1765), som sammanfattar hans mörknande livsåskådning.

En antenn för mottagning av radiosignaler är en elektrisk ledning eller annan anordning av elektriskt ledande material där elektromagnetiska vågor, som finns i omgivningen, inducerar en växelström. Den växelströmmen kan matas vidare via en antennledning till en radiomottagare. En sändarantenn fungerar tvärtom; en radiosändare matar då en växelström via en antennledning till sändarantennen. I sändarantennen omvandlas växelströmmen till elektromagnetiska vågor som utbreder sig i rymden. De elektromagnetiska vågorna skapas av att elektroner accelereras i sändarantennen.
En vanlig antenntyp är den så kallade parabolantennen. (En ofta missbrukad term, när paraboloidantenn menas.) Den består av en paraboloidformad, elektriskt passiv reflektor som egentligen inte är någon antenn i sig. I reflektorns fokalpunkt är själva antennen (s k "matare" eller "antennhuvud"), även kallad "primärstrålare," monterad. Den "mataren," eller det "antennhuvudet" kan vara av i princip vilken typ som helst av alla kända antenntyper. Ofta handlar det om en s k hornantenn.<br>
––––––––––––––<br>
Man brukar skilja mellan ståendevåg-antenner och vandringsvåg-antenner.
Definition: En ledning eller antenn som är längre än en våglängd.

