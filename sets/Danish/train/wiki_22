De germanske sprog er en sprogfamilie under den indoeuropæiske sprogæt og omfatter de:
Sprogene er kendetegnet ved en række fælles sprogforandringer, som sprogene gennemgik i udviklingen fra proto-indoeruopæisk til proto-germansk, herunder den germanske lydforskydning og den Vernerske veksel.
"Germaner" var romernes betegnelse for de folkeslag, der boede ved Romerrigets grænser ved Rhinen og Donau, og som adskilte sig kulturelt og sprogligt fra kelterne (på latin "Galli", "gallerne"), der boede inden for Romerrigets grænser. Germanernes kerneland menes at være det nordlige Tyskland, Danmark og Sydskandinavien. I århundrederne op imod Kristi fødsel spredte det germanske sprog sig imidlertid sydpå og vestpå.
I folkevandringstiden spredte germansktalende folkeslag sig over hele det gamle Romerrige: goterne erobrede Italien og Spanien, longobarderne Norditalien (Lombardiet), frankerne Gallien (der efter dem kom til at hedde Frankrig) og anglerne og sakserne Britannien. Med undtagelse af det sidste land smeltede de germanske erobrere imidlertid snart sammen med de lokale befolkninger og overtog deres sprog.
Grænsen mellem germansk ("tysk") og romansk ("vælsk") kom i middelalderen til at gå omtrent som i dag. I løbet af middelalderen bredte germansk sig også langt mod øst, men i det 20. århundrede blev den østlige sproggrænse flyttet tilbage til floderne Oder og Neiße. Den største ekspansion kom den germanske sprogfamilie derimod til at opleve fra de britiske øer, idet engelsk er blevet hovedsproget i Nordamerika (i den sydlige del dog under stigende konkurrence fra spansk), Australien og New Zealand og som almindeligt samkvemssprog i flere afrikanske lande og i Sydasien.
De tre køn, der fandtes i indoeuropæisk, maskulinum ("hankøn"), femininum ("hunkøn") og neutrum ("intetkøn"), bevaredes i alle ældre germanske sprog, men er i flere moderne germanske sprog erstattet af et tokøns- eller etkønssystem.
Grammatisk køn ("genus") må ikke forveksles med biologisk køn ("sexus"). At et ord er femininum, betyder ikke, at det, det betegner, også er kvindeligt, og at en ting eller et væsen er kvindeligt, betyder ikke, at det automatisk også vil være femininum. Tysk "das Mädchen", "das Weib" og dansk "et fruentimmer" betegner således kvindelige væsner. Dansk "et barn" er enten mandligt eller kvindeligt og kunne derfor passende være fælleskøn (ligesom "efterkommer"), men det er neutrum.
Køn er kort sagt det fænomen, at forskellige substantiver ("navneord") kræver forskellige former af de adjektiver ("tillægsord"), artikler ("kendeord") og pronominer ("stedord"), der lægger sig til dem eller henviser til dem. Ordene "hytte" og "hus" kræver således forskellige former af adjektiverne, f.eks. hhv. "stor" og "stort", af artiklerne, hhv. "en", "-en" og "et", "-et" og af pronominerne, f.eks. hhv. "den" og "det".
Hvilket køn et ord har, afhænger ikke af dets betydning, men er historisk bestemt. Bestemte afledninger har krævet et bestemt køn, og man har derfor holdt fast i det køn, uanset om senere sprogbrugere har kunnet gennemskue afledningen eller ej.
Engelsk har helt opgivet skellet mellem de tre køn (eftersom adjektiver, artikler og pronominer kun har én form), hvorimod dansk og svensk har indført et tokønssystemt, idet maskulinum og femininum er slået sammen til fælleskøn ("genus commune").
En del danske dialekter skelner dog tre køn på den ene eller anden måde, typisk ved forskellige former af den bestemte og ubestemte artikel, f.eks. sjællandsk "eng fod", "foding" ~ "en hånd", "hånden". Det samme er tilfældet på norsk: "e(i)n fot", "foten" ~ "ei hand", "handa".
Nederlandsk skelner ikke mellem maskulinum og femininum ved artiklen, men derimod ved de pronominer, der refererer til substantiverne, f.eks. "hij" ("han") om "de voet" og "zij" ("hun") om "de hand".
Man ser, at nederlandsk bruger de samme pronominer om levende væsner og ting, ligesom det også er tilfældet på nynorsk ("han" om "foten" og "ho" om "handi") og tysk ("er" om "der Fuß" og "sie" om "die Hand"), og de fleste indoeuropæiske sprog opfører sig faktisk på samme måde, f.eks. fransk "il" ("han") om "le pied" "fod", "elle" ("hun") om "la jambe" "ben", russisk "on" ("han") om "pálec" "finger", men "oná" ("hun") om "ruká" "hånd".
Engelsk og de fleste nordiske dialekter har derimod indført forskellige pronominer for mennesker (evt. kæledyr) på den ene side og andre væsner og ting på den anden: "he", "she" ~ "it" og "han", "hun" ~ "den", "det". Her gælder det altså, at de menneskelige pronominer markerer en forskel i biologisk køn, mens de ikke-menneskelige pronominer markerer en forskel i grammatisk køn.
Det indeuropæiske grundsprog havde ingen artikel, ligesom det er tilfældet i mange af de senere sprog som f.eks. latin og russisk (lat. "domus" og russ. "dom" = 'et hus' eller 'huset'), hvorimod klassisk græsk har en bestemt artikel, men ikke en ubestemt ("oikíā" = 'et hus' ~ "hē oikíā" = 'huset'). I den gotiske bibeloversættelse fra det 4. århundrede og i de tidlige nordiske runeindskrifter er der endnu hverken bestemt eller ubestemt artikel, men både i de tyske, engelske og nordiske middelaldertekster er den bestemte artikel blevet en fast bestanddel af sproget.
Der findes to forskellige systemer til at danne bestemte artikel i de germanske sprog: den foranstillede artikel og den efterhængte artikel.
De fleste nordgermanske dialekter har efterhængt artikel, f.eks. "manden, "huset. Der er sandsynligvis tale om et pronomen, der er smeltet sammen med ordet, dvs. olddansk *"mannr inn" 'mand den', *"hūs itt" 'hus det'. Det understøttes af de bestemte formers udtale, idet de har stød på dansk og accent 1 på norsk og svensk ligesom de oprindelige enstavelsesordene, f.eks. da. "ånd’-en", sv. "ánd-en" over for da. "ånde-n", sv. "ànde-n".
De vestgermanske dialekter har alle en foranstillet artikel, og det drejer sig her om det gamle demonstrative pronomenet *"þa-" (= da. "den"), f.eks. ty. "der Mann", "das Haus", eng. "the man", "the house". På nederlandsk bruger man "de" i maskulinum og femininum, f.eks. "de man", "de vrouw", men "het" i neutrum, f.eks. "het huis".
Hvor østjysk opfører sig ligesom de andre nordiske sprog, har de jyske dialekter vest for en linje omtrent mellem Horsens og Viborg en foranstillet artikel, "æ" uanset ordets køn. Det er muligvis en afsvækket form af det germanske *"þa-". Der er næppe tale om et lån fra tysk eller engelsk, men om en selvstændig jysk udvikling. 
Den ubestemte artikel er også en forholdsvis ny forteelse. Det er, som man kan se i de fleste germanske sprog, egentlig talordet "en". På engelsk er det blevet svækket til uigenkendelighed, "a" foran konsonanter og "an" foran vokaler.
Indoeuropæisk bøjede substantiver og verber i tre tal: singularis ("ental"), dualis ("total") og pluralis ("flertal"). Dualis, der kendes fra sanskrit og oldgræsk, var stadig bevaret på gotisk og (i pronominerne) på oldnordisk, men er faldet bort i alle nutidige germanske sprog.
Indoeuropæisk havde haft otte kasus (nominativ, vokativ, akkusativ, genitiv, ablativ, dativ, lokativ og instrumentalis), men kun fire af disse bevaredes i germansk: nominativ, akkusativ, dativ og genitiv (gotisk havde også vokativ). Tysk, færøsk og islandsk har bevaret dette kasussystem indtil i dag.
De andre nordiske sprog, nederlandsk og engelsk skelner derimod kun mellem nominativ og genitiv; dog har pronominerne også akkusativ (fx ham, hende). Man kan dog diskutere, om genitiven på "-s" overhovedet er en kasus. Suffikset kan i hverdagssproget klæbes på andet end substantiver og endda på hele sætninger, jf. den herligt tvetydige sætning "vi kørte i manden der er gift med din søsters bil". De samme sprog har en særlig akkusativform af pronominerne, men det er en form, der i almindeligt talesprog kan stå, hvor egentlige kasussprog ville have nominativ, f.eks. "det er os" (ikke "det er vi").
Man rekonstruerer traditionelt en kompleks verbalbøjning for det indoeuropæiske grundsprog i lighed med, hvad man ser på klassisk græsk og i sanskrit: Alle verber skulle således have været bøjet i tiderne præsens, imperfektum, aorist, perfektum og futurum, i måderne indikativ, konjunktiv, optativ, imperativ, infinitiv og participium og i diateserne aktiv, medium og passiv. De finitte former bøjes desuden i tre personer og tre tal (singularis, dualis, pluralis). Ideelt set var der således 4 x 4 x 3 x 3 x 3 = 432 forskellige finitte former af et urindoeuropæisk verbum. Der er dog meget, der tyder på, at klassisk græsk og indoiransk repræsenterer det yderste stade i en udvikling, der nok var påbegyndt i den fællesindoeuropæiske fase, men endnu langt fra fuldendt.
Germansk har ikke bevaret eller udviklet en skelnen mellem aspekterne imperfektiv og aorist. Den græsk-indiske imperfektum har heller ikke efterladt sig spor i germansk, hvor præteritum udtrykkes af den form, der i disse sprog lever videre som perfektum. I de såkaldt svage verber er der indført en ny præteritumsform, der sandsynligvis går tilbage til en sammensætning med det germanske verbum *"dō- 'gøre'.
Der er ingen spor af den indoeuropæiske konjunktiv på *"-ē-" (= græsk-indisk konjunktiv, latin futurum). Den indoeuropæiske optativ på *"-oi-" er bevaret som den germanske konjunktiv. De andre modi kendes ligeledes fra germansk: indikativ, imperativ, infinitiv, participium.
Medium er bevaret i gotisk, men de andre germanske dialekter har kun en særlig form for aktiv, idet passiv udtrykkes med omskrivninger i stil med "han bliver slået", "er wird geschlagen", "he is beaten". Den særlige nordiske passiv på "-s" er opstået senere ved en sammensmeltning med pronomenet "sig": "hann kallar sik" > "hann kallask" > "han kaldes".

Bayern er den sydligste tyske delstat. Den dækker et landområde på 70.550 km² og 12,6 millioner indbyggere. Hovedstaden er München.
Bayern grænser mod Østrig, Bøhmen (Tjekkiet), Baden-Württemberg, Hessen, Thüringen og Sachsen. Floderne Donau og Main flyder gennem staten.
Vigtige byer foruden hovedstaden er Nürnberg, Augsburg, Würzburg, Ingolstadt, Regensburg, Fürth og Erlangen.
Fra 551 til 1180 var Bayern et stammehertugdømme.
Wittelsbachfamilien regerede Bayern fra 1180 til 1918. Bayern blev kongerige i 1806, og i 1815 blev Rhein-Pfalz en del af riget. Ludwig II af Bayern var konge 1864-86.
Bayerns flag blev indført i 1953, men hvidt og blåt har været Bayerns farver siden 1330.
Pånær Neu-Ulm er alle byerne kreisfrie.
Bayern har et eget parlament, Landdagen, der vælges ved delstatsvalget. Tidligere var der også et senat, men efter en folkeafstemning i 1998 blev senatet afskaffet i december 1999. Lederen af regeringen er ministerpræsidenten.
Bayern er inddelt i "syv" Regierungsbezirke:
De syv Regierungsbezirke er delt op i 71 Landkreise og 25 Kreisfrie byer og 2.056 kommuner.
Kultur og sprog varierer meget i de forskellige regioner.
Blandt berømte bayrere er malere som Hans Holbein den Ældre, Lukas Cranach og Franz Marc, musikere og komponister som Franz Liszt,
Richard Wagner og Richard Strauss, dramatikere som Bertolt Brecht, videnskabsmænd som Wilhelm Conrad Röntgen, Konrad Lorenz og Alois Alzheimer, og finansmænd som Werner von Siemens og Levi Strauss (Levi's).

Hessen er en delstat i Tyskland. Den har et areal på 21.110 km² og over 6 millioner indbyggere. Hovedstaden er Wiesbaden, og ministerpræsident er Volker Bouffier (CDU). 
Hessen grænser mod de tyske stater Nordrhein-Westfalen, Niedersachsen, Thüringen, Bayern, Baden-Württemberg og Rheinland-Pfalz. De vigtigste byer omfatter Frankfurt am Main, Wiesbaden, Darmstadt, Marburg, Kassel, Gießen, Wetzlar, Offenbach og Fulda.
I den tidlige middelalder var Hessen en del af Thüringen, men efter den thüringske arvefølgekrig (1247-1264) blev Hessen et uafhængigt grevskab inden det tysk-romerske rige. Staten eksisterede indtil 1567, da Philipp 1. af Hessen døde, og Hessen blev opdelt i fire småstater: Hessen-Kassel, Hessen-Marburg, Hessen-Rheinfels og Hessen-Darmstadt.
Hessen-Rheinfels blev annekteret af Hessen-Darmstadt i 1583. Hessen-Marburg af Hessen-Kassel i 1604. En udbryderlinje fra Hessen-Darmstadt førte til oprettelsen af Hessen-Homburg i 1622, således at Hessen bestod af tre stater i slutningen af det syttende århundrede.
Hessen-Kassel blev et kurfyrstendømme fra 1803, men blev i 1866 sammen med Hessen-Homburg og hertugdømmet Nassau annekteret af Preussen, der etablerede provinsen Hessen-Nassau.
Hessen-Darmstadt blev kaldt Storhertugdømmet Hessen fra 1806, og bevarede sin uafhængighed.
Under Weimarrepublikken fra 1919 blev Hessen-Nassau en del af Preussen og Hessen-Darmstadt en administrative region indenfor Tyskland. Efter anden verdenskrig blev staten Hessen etableret og omfattede de tidligere stater Hessen(-Darmstadt) og Hessen-Nassau, bortset fra nogle områder vest for Rhinen, der blev en del af Rheinland-Pfalz.
Hessen blev i 1981 opdelt i 3 Regierungsbezirke Darmstadt, Gießen og Kassel, disse er opdelt i 5 Kreisfrie byer og 21 Landkreise med 426 kommuner.
Hessens Landkreise indordnet i de respektive Regierungsbezirke. Det er administrationsbyer der står med småt.
Der er fem kreisfrie byer i Hessen:

De enkelte delstater (Bundesländer) i Tyskland har udstrakt selvstyre og kan på områder som miljø, kultur og uddannelse i vidt omfang gennemføre deres egen lovgivning. Der kan derfor være store forskelle på love og forordninger fra delstat til delstat. Valg til delstatsparlamenterne finder som hovedregel sted hvert fjerde år.
Delstaterne er repræsenteret i Forbundsrådet ("Bundesrat"), der holder til i det tidligere preussiske Herrenhaus (parlament) i Berlin. Forbundsrådets vigtigste opgave er at varetage delstaternes interesser i sager, der vedrører deres kompetence. Det er delstaternes regeringer der udpeger repræsentanterne til Forbundsrådet.

Brandenburg er en af de 16 delstater i Tyskland. Den ligger i den østlige del af landet og var frem til 1990 en del af Østtyskland (DDR). Den omgiver, men omfatter ikke, rigshovedstaden Berlin (som er en selvstændig bystat på linje med Hamburg og Bremen) trods en række folkeafstemninger om at sammenlægge Brandenburg og Berlin omkring årtusindskiftet.
Brandenburg har et areal på 29.475 km² og 2,56 millioner indbyggere (2005). Hovedstaden er Potsdam. Ministerpræsident er Dietmar Woidke fra det socialdemokratiske parti; SPD.
Siden Tysklands genforening i 1990 har alle regeringschefer i Brandenburg været fra det socialdemokratiske parti SPD. Siden 2009 har partiet regeret sammen med det socialistiske parti Die Linke.
Brandenburg i DDR
Brandenburg i Forbundsrepublikken Tyskland
Brandenburg grænser op til Mecklenburg-Vorpommern i nord, Polen i øst, Sachsen i syd, Sachsen-Anhalt i vest, og Niedersachsen i nord-vest.
Floden Oder danner den østlige grænse til Polen, og Elben løber på en del af den vestlige grænse. De vigtigste floder der løber inde i delstaten er Spree og Havel.
Siden reorganiseringen af Landkreisene i 1993 er Brandenburg opdelt i 14 Landkreise og 4 kreisfrie byer. Listen viser navn og administrationsby samt kendingsbogstaver fra nummerplader. 
De fire kreisfrie byer er:
Historisk var Brandenburg et uafhængigt kurfyrstendømme, styret af huset Hohenzollern, men dog del af det tysk-romerske rige. I 1618 kom det i personalunion med hertugdømmet Preussen, og disse blev i 1701 i Königsberg udråbt som Kongeriget Preussen af kong Friedrich II.

En civilisation (af latin "civis", borger) er et menneskesamfund, som har en ikke-militær administration (det vil sige en civil administration) foruden den militære administration, og et nogenlunde velfungerende retsvæsen og politi, som kan beskytte borgerne, så at de kan færdes ubevæbnede.
Tidligere var det almindeligt at skelne mellem civiliserede samfund og folkeslag og uciviliserede eller "vilde". I denne skelnen lå der en mere eller mindre underforstået forståelse af, at civiliserede befandt sig på et højere kulturelt udviklingsstade, jf. den herskende moderniseringsteori. I 2. udgave af "Salmonsens konversationsleksikon", bind V (1916) hedder det således i opslaget om civilisation:
"Dannelse, Oplysning, intellektuel Udvikling. C. betegner en saadan Udvikling af Sæder og Tankesæt, som betinger et ordnet borgerligt Samfund, og gennem hvilken dette må ar til højere Kultur."
I 1530 udgav Erasmus af Rotterdam bogen "De civilitate morum puerilium", en håndbog om at opdrage drenge. Det påstås at være i denne bogtitel, vi første gang møder ordet "civilisation" i tilnærmet den betydning, det har i dag. Man kender i alt 130 udgaver af bogen, der blev Erasmus' mest læste skrift, og kom i 30 oplag i løbet af de seks år, der genstod af hans liv. 

Mosser ("Bryophyta") er simple primitive stedsegrønne planter, som ikke har rødder. Derfor gror mosser som regel i fugtige omgivelser. Mosser formerer sig ved sporer. Mosserne har en række fællestræk der gør dem nemme at genkende – alligevel er de meget forskellige.
Mosser er uhyre almindelige i Danmark, kendt af de fleste og lette at skelne fra andre plantegrupper – undtagelserne er måske levermosser, visse laver og de sjældnere Mos-Dværgulvefod og Liden Ulvefod. Der findes godt over 600 forskellige mosser i Danmark (ud af mere end 12.000 arter i alt) og de forekommer i praktisk taget alle habitater, også i byerne – på tage og fliser – og i det tørre miljø på heden. Den mosrigeste habitat er dog skoven hvor mosser vokser både på jorden, på dødt træ og på levende træer. 
Selvom mosser er almindelige, er en lang række mosser dog knyttet snævert til habitater der er i stærk tilbagegang og disse mosser er truede. Kendtest af disse er måske tørvemosserne hvor flere arter kun forekommer i såkaldte højmoser der nu er meget sjældne i Danmark.
Mosser er generelt små bløde planter, typisk 1-10 cm, omend nogle arter er større. De gror oftest tæt sammen i puder, tuer eller tæpper. Mange arter klarer sig kun på fugtige, skyggefulde steder, mens andre tåler lysåbne og ind imellem tørre omgivelser. De har ingen blomster i botanisk forstand, men danner sporer, ofte i såkaldte kapsler eller sporehuse. De har primitive blade, der ofte kun er få millimeter lange og et eller nogle få cellelag tykke. Stænglerne er spinkle.
Mosser er dog den højeste form af de landplanter, der ikke er karplanter, dvs. de anses for at være mindre primitive end hornkapsler og levermosser.
Mossernes livscyklus begynder med en spore, der spirer. Den udvikler sig til et såkaldt "protonema". Det ligner oftest en filtet masse af grønne tråde, der kan minde om trådformede alger. På protonemaet dannes små knopper, der hver især kan udvikle sig til en "gametofyt" med stængel og blade. Det er denne gametofyt som vi kender som den egentlige mosplante. 
Gametofyten kan udvikle hanlige og hunlige kønsorganer. De sidder enten på samme plante eller på forskellige planter. I de hanlige kønsorganer dannes sædlegemer ("spermatozoider") forsynet med svingtråde, så de selvstændigt er i stand til at bevæge sig til de hunlige kønsorganer, "arkegonierne". Når befrugtningen af ægcellen er sket, udvikles næste generation, "sporofyten". Den består hos mosser kun af en lang stilk (kaldet "seta" eller "børste") og et sporehus. I den første tid er sporehuset dækket af en hætte ("kalyptra"), der er en rest af arkegoniet.
Sporofyten sidder i hele sin levetid direkte på gametofyten, som den til dels næres af. Sporehuset (eller "kapslen") har i enden oftest et peristom af tænder og et låg ("operkulum"). I sporehuset deler nogle af cellerne sig ved meiose og danner sporer. Sporofytten er i begyndelsen grøn af klorofyl, men bliver senere brun ved modning. Sporerne spredes som regel gennem spidsen af sporehuset efter at låget er faldet af og tænderne har åbnet sig.
Sporen (og den senere gametofyt) har kun et sæt kromosomer, og siges derfor at være del af den haploide generation, mens sporofyten har et dobbelt sæt kromosomer og kaldes den diploide generation.
Ligesom hos levermosser og hornblade er gametofyten hos mosserne den almindeligt kendte fase af planten, modsat forholdet hos karsporeplanterne. 
Man inddeler ofte mosser i "akrokarpe" (topfrugtede) og "pleurokarpe" (sidefrugtede). Hos akrokarpe mosser udvikler sporofyten sig i spidsen af stængel eller gren. De har i reglen en opret vækst i tuer eller puder, og er kun lidt forgrenede. Modsat dannes sporofyten hos pleurokarpe mosser i grenhjørner. Disse mosser er normalt rigt forgrenede og med en nedliggende vækst i tæpper. 
Inddelingen i pleurokarpe og akrokarpe mosser er kun af praktisk karakter. Den er ikke grundlag for klassificeringen af mosserne i f.eks. slægter.
Mosserne har stor betydning for økologien. Specielt i vore nordiske broderlande hvor de er vigtige pionerplanter på klipper og sten samt i nåleskoven. I Danmark har mosserne ligeledes stor betydning for mikroklimaet og en lang række insekter samt dyreliv. En skov med meget mos er ofte langt mere artsrig end en skov, hvor mosserne ikke trives.
Mos blev tidligere benyttet som tætningsmateriale. Tørvemosserne har haft afgørende betydning som brændsel indtil starten af 1900-tallet og blev udvundet i stor stil til dette formål. Tørvemos udvindes fortsat i dag til havebrug (sphagnum, tørvestrøelse). Se Højmose#Menneskers brug af højmosen.
I den europæiske have regnes mossen ofte som skadelig og bekæmpes på linje med f.eks. alger. Mos i græsplænen skyldes normalt ikke at mosset udkonkurrerer græsset, men at græsset ikke får nok sollys.
I forbindelse med anlæggelse af japanske haver har mosser essientiel betydning for de fleste af de japanske havetyper. I disse havetyper skaber gartneren gode betingelser for vækst af mossen.
Endvidere har nogle mosser medicinsk eller biokemisk interesse. Endelig anvendes mos i forbindelse med juledekorationer.
Spagnum i moser (mest dødt og noget levende tørvemos) i større mængder viser sig at modvirke oversvømmelser, da spagnum kan holde vand op til 20 gange sin tørvægt.
En liste over almindelige termer, der bruges ved beskrivelsen af mosser. Listen er ikke komplet.

Frankfurt kan referere til

Stuttgart er hovedstaden i delstaten Baden-Württemberg i Tyskland. Byen ligger i centrum af regionen Mittlerer Neckarraum og har cirka 600.000 indbyggere.
Byen har en betydelig industri, bl.a. findes her bilfabrikkerne: Mercedes-Benz (Daimler) samt Porsche, et Teknisk universitet med et verdensberømt botanisk institut og et kunstakademi.

Frankfurt am Main, almindeligt kendt som Frankfurt, er den største by i den tyske delstat Hessen og den femte største by i Tyskland med et indbyggertal på 687.775 (2012). I byområdet, Stor-Frankfurt, er indbyggertallet på 2.5 mio. 
Indtil 1866 var byen en fri rigsstad, der i perioder fungerede som en slags hovedstad for Tyskland. I dag er Frankfurt en af verdens vigtigste finansbyer og er hjemsted for Den Europæiske Centralbank, Deutsche Bundesbank, Frankfurt-børsen og flere store kommercielle banker. Byens vigtigste brancher er bank- og forsikringsvirksomhed samt bilindustrien med en række tyske hovedsæder, bl.a. Kia Motors, Fiat og Continental AG. Frankfurt har en lang tradition for udstillinger, og årligt arrangeres internationale messer, bl.a. en af verdens største bogmesser og en bilmesse.
Skyskraberne i Bankenviertel med hovedsæderne for en række storbanker giver byen et udseende der minder meget om amerikanske storbyer, og som ellers ikke er kendt i Europa. Byen huser nogle af de højeste huse i EU: Commerzbank-Tower og Messeturm.
Frankfurt er forbundsrepublikkens trafikknudepunkt, hvor motorvejene fra Köln, Hannover, Karlsruhe, Hamborg, Basel og Würzburg mødes. Frankfurter Kreuz, motorvejen tæt på lufthavnen passeres dagligt af omkring 320.000 biler. Frankfurt Airport er en af ​​verdens travleste internationale lufthavne efter passagertrafik og det vigtigste knudepunkt for Tysklands nationale luftfartsselskab Lufthansa. Frankfurts hovedbanegård er en af de største terminaler i Europa og den travleste, den drives af Deutsche Bahn, de tyske statsbaner, og har 342 daglige tog til indenlandske og europæiske destinationer, og bruges af ca. 350.000 passagerer dagligt.
Frankfurt er også hjemsted for mange kulturelle og uddannelsesmæssige institutioner, herunder Johann Wolfgang Goethe-Universität med 38.000 studerende og Frankfurt University of Applied Sciences med 11.000 studerende, og mange museer (f.eks. Städel, Senckenberg Museum, Schirn Kunsthalle og Goethe House).
Der er i Frankfurt fundet spor af keltisk, germansk og romersk bebyggelse fra 1. og 2. århundrede e.Kr., og fra ca. 500 var stedet under frankisk dominans. Navnet Frankfurt er tidligst overleveret i 794 i formen "Franconofurd", som betød 'frankernes vadested'. Fra midten af 1100-tallet fandt de tyske kongevalg sted i Frankfurt, og den blev en vigtig handelsby med status som umiddelbar rigsstad fra 1245. Jøder bosatte sig i byen fra 1200-tallet og medvirkede til at gøre Frankfurt til tysk finanscentrum.
Udviklingen af den betydningsfulde handel med bøger var jøder toneangivende, selvom de fra 1500-tallet til 1798 måtte leve i ghetto. I 1816-66 var byen tysk hovedstad som sæde for Forbundsdagen, og Frankfurterparlamentet forsøgte her 1848-49 at nå frem til en tysk samling. I 1866 blev Frankfurt indlemmet i Preussen, og området industrialiseredes kraftigt. I 1944-45 ødelagdes store dele af byen ved allierede bombeangreb. Det jødiske samfund blev udslettet under nationalsocialismen, men efter 1945 er et nyt atter blevet et af de betydeligste i Tyskland.
 Med et indbyggertal på 717.624 (2014) og 2,5 mio. i selve byområdet, er Frankfurt den femte største by i Tyskland efter Berlin, Hamborg, München og Köln. Byen betragtes som en multikulturel by, fordi den er hjemsted for mennesker af 180 forskellige nationaliteter. Ud over det tyske etniske flertal, består byen af betydelige indvandrere fra Tyrkiet, Italien, Kroatien, Serbien, Polen, Grækenland, Makedonien, Rusland, Bulgarien, Libanon, Rumænien, Bosnien-Hercegovina, Spanien, Portugal, Frankrig, Holland, Kina, Japan, USA, Østrig, Storbritannien, Colombia, Mexico, Pakistan, Marokko, Afghanistan og Indien. Frankfurts byområde er også hjemsted for det næststørste koreanske samfund i Europa og Tysklands største srilankanske tamilske samfund. Næsten 25 procent af Frankfurts beboere er udenlandske statsborgere.
Frankfurt var historisk en protestantisk-dominerede by. I det 19. århundrede flyttede et stigende antal katolikker dertil. I 2006 var katolicismen den største trosretning (25 procent), tæt fulgt af protestantismen (23 procent).
I henhold til det centrale råd for jøder i Tyskland findes der 7.300 jøder tilknyttet jødedommen i Frankfurt, hvilket er det tredje største jødiske samfund i Tyskland. I øjeblikket er der to synagoger i Frankfurt. Ahmadiyya-moskéen, bygget i 1959, er den første moské i byen og den tredje i Tyskland.
I Frankfurt findes der en lufthavn med navnet Frankfurt/Main International Airport. Frankfurt Airport der også er Tysklands største og en af de største og mest besøgte lufthavne i Europa, der sammen med Frankfurt Hauptbahnhof og Frankfurter Kreuz gør Frankfurt a.M. til en af de vigtigste trafikale knudepunkter i Europa.
Frankfurt har et stort net af U-Bahn og S-Bahn, der suppleres af sporvogne/letbaner og busser.
Med mere end 30 museer, nogle af dem er internationalt anerkendt, har Frankfurt et af de største udvalg af museer i Europa.
To museer er placeret på den nordlige flodbred:
I Altstadt finder man følgende museer:
Frankfurt tilbyder et stort udvalg af restauranter, barer, pubber og natklubber. Mange natklubber er placeret i og omkring byens centrum og i Ostend-distriktet, hovedsageligt tæt på Hanauer Landstraße. Restauranter, barer og pubber kan findes rundt omkring i byen, med store koncentrationer i Sachsenhausen, Nordend, Bornheim og Bockenheim.
Frankfurt rummer i dag et rigt og spændende natteliv med mange diskoteker, spillesteder, kasinoer og et red-light district.
Rødderne af techno musik kan spores tilbage til Tyskland, og i særdeleshed Frankfurt. Det var her, i begyndelsen af ​​1990'erne, at de lokale DJ's som Sven Väth og DJ DAG (af Dance 2 Trance) først spillede en hårdere, dybere stil af acid house, der blev enormt populær i hele verden i løbet af det næste årti. En af de vigtigste steder i det tidlige trance spillested var Omen natklub, der lukkede i 1998. Et andet meget populær diskotek i 1980-1990'erne var trance og technoklubben Dorian Gray, som var placeret i Terminal 1 i Frankfurts lufthavn. På grund af placeringen i lufthavnen havde klubben ingen restriktioner med hensyn til åbningstider. Klubben måtte lukke i slutningen af 2000, fordi det ikke længere var muligt at opfylde brandsikkerheden.
Kendt for sit usædvanlige design var Coocoon Club i Fechenheim, der åbnede i 2004, og blev vurderet som værende den bedste technoklub i 2004, 2005, 2006 og 2007 af musikbladene "Groove" og "Raveline". Cocoon Club lukkede dog i november 2012 efter at være gået konkurs.

Mecklenburg-Vorpommern (undertiden forkortet Meck-Pomm eller MV) er en delstat i Tyskland, der med et areal på 23.170 km² og 1,6 millioner indbyggere (2017) er Tysklands sjettestørste og tyndest befolkede delstat. Hovedstaden er Schwerin. Ministerpræsident er Manuela Schwesig (SPD), der leder en koalitionsregering med CDU. Mecklenburg-Vorpommern grænser op til Slesvig-Holsten i vest, Polen i øst, Niedersachsen og Brandenburg i syd samt op til Danmark igennem havgrænse mod nord.
Staten blev dannet efter 2. verdenskrig ved at sammenlægge de historiske regioner Mecklenburg og Vorpommern. I 1952 indgik delstaten i DDR og blev opdelt i tre administrative områder. Den blev genetableret i forbindelse med Tysklands genforening i 1990.
Mecklenburg-Vorpommern er blandt andet kendt for sin kystlinje til Østersøen og for Mecklenburgische Seenplatte, der er den største gruppe sammenhængende søer og kanaler i Tyskland. Sammen med den øvrige natur gør det staten til en af de førende turistdestinationer i landet. Tre af Tysklands 14 nationalparker beliggende her, ligesom der er mange fredede naturområder.
Kulturelt har Mecklenburg-Vorpommern udviklet og bibeholdt en særegen regional kultur, som dog har visse ligheder med det øvrige Nordtyskland, f.eks. er der store lingvistiske og historiske fællestræk med Slesvig-Holsten. Byggestilen i byerne er hanseatisk; den samme, som man kan finde i en by som Lübeck samt i Estland og Letland. Der er mange gotiske murstenskirker opført i middelalderen i centrum af byerne, som typisk er opbygget omkring en eller flere markedspladser, hvor også byens kirke eller rådhus er placeret. Byerne er overvejende beliggende ved Østersøen eller ved de mange søer eller floder, fordi handelsbetingelserne var bedst her. To af Europas ældste universiteter, Universität Rostock og Greifswald Universitet, er beliggende i Mecklenburg-Vorpommern. 
12. juni 1994 blev 31 tidligere Landkreise omdannet til 12 nye. Seks kreisfrie byer beholdt deres status. 4. september 2011 blev antallet yderligere reduceret til 6 landkreise og 2 kreisfrie byer.

Sphagnum har flere betydninger:

Slesvig-Holsten eller på tysk Schleswig-Holstein er den nordligste tyske delstat og grænser op til Danmark i nord, Nordsøen i vest, Østersøen og Mecklenburg-Vorpommern i øst, samt Nedersaksen og Hamborg i syd. Historisk omfattede Slesvig-Holsten også Nordslesvig (det tidligere Sønderjyllands Amt). I dag har delstaten et areal på 15.800 km², og 2,85 (januar 2016) millioner indbyggere. I delstaten bor et dansk og et frisisk mindretal. Ministerpræsident er Daniel Günther (CDU), der leder en sort-grøn-gul (CDU-De Grønne-FDP) koalitionsregering, som tilsammen har 44 ud af 73 pladser (over 60% af pladserne i alt) i delstatsparlamentet.
Fra bronzealderen til vikingetiden udvikledes der i Slesvig-Holsten med de nordgermanske jyder og danskere (i Slesvig eller Sønderjylland), friserne (i Nordfrisland), de vestgermanske sakser (i Holsten) og de slaviske obotritter (i Østholsten eller Wagrien) fire sprog- og folkegrupper. Mellem 768 og 811 kom det konstant til konfrontationer mellem den kristne kejser Karl den Store og de hedenske nordgermanere (skandinaverne). I 811 blev det i en fredsaftale bestemt, at Ejderen skulle være grænse mellem karolingerne og danskerne. Grænsen mistede senere sin praktiske betydning, men eksisterede juridisk frem til det Tysk-romerske riges undergang i 1806 eller måske endda til 1864. Fra 1111 øgedes selvstændigheden på begge sider af Ejderen , og hertugdømmerne Slesvig (som dansk len) og Holsten (som tysk len) opstod. Samtidig var den politiske og økonomiske kontakt mellem områderne tæt. I begyndelsen af 1200-tallet forsøgte den danske konge at indlemme Holsten i sit rige, men det mislykkedes på grund af nederlaget i slaget ved Bornhøved og på grund af modstand fra nordtyske fyrster. I 1386 blev Slesvig og Holsten første gang forenet i våben. Holstens senere historie er præget af talrige arvedelinger og hjemfald. I 1460 valgte adelen og borgerskabet, efter at schauenburgerne uddøde på mandesiden, den danske konge Christian 1. af det tyske fyrstehus Oldenburg til hertug af Slesvig og Holsten. Personalunionen med Danmark varede til 1864, da hertugdømmerne blev erobret af Preussen og Østrig og i 1866 indlemmet i Preussen.
I århundreder var Ejderen grænseflod mellen det danske len Slesvig og det tyske len Holsten og der blev talt dansk ned til linjen Egernførde-Husum. Efter den dansk-tyske krig 1864 rykkede den dansk-tyske grænse til Kongeåen. Først efter folkeafstemningen i 1920 fik grænsen sit nuværende forløb. Dog gjorde tyske nordslesvigere op til 1945 krav på en grænseflytning mod nord. Umiddelbart efter 2. verdenskrig var det danske sydslesvigere, som gjorde krav på en grænseflytning mod syd. I septembernoten fra 1946 tilbød briterne Danmark en ændring af grænsen, hvilket Danmark dog afslog. Den danske regering erklærede derimod allerede den 9. maj 1945, at „grænsen ligger fast“ og med Bonn-København-erklæringen 1955 blev grænsedragningen anerkendt af stort set alle parter i regionen. I 2008 udtalte Søren Krarup i den danske presse, at den sydslesvigske befolkning egentlig er dansk uden dog at kræve en grænseflytning .
Foruden standardtysk tales nedertysk, dansk, sønderjysk og nordfrisisk. I Europarådets sprogpagt er dansk og nordfrisisk anerkendt som mindre­tals­sprog og nedertysk som et regionalt sprog.
Slesvig-Holsten er overvejende protestantisk. I år 2000 tilhørte 63,8 % af befolkningen den evangelisk-lutherske kirke, mens 6,1 % var katolikker. Frikirker har omkring 15 000 medlemmer, den danske kirke i Sydslesvig har omkring 6.500 medlemmer, 15.000 indbyggere er muslimer og 1.800 jøder.
Turistcentre er de nordfrisiske øer, hansabyen Lübeck og vikingebyen Slesvig/Hedeby. Slesvig-Holsten har mange cykelstier. Den i 2007 åbnede Viking-Friser-Vej ("Wikinger-Friesen-Weg") følger vikingernes historiske handelsvej langs Slien og Dannevirke. 
Slesvig-Holstens naturparker er: 
Ved vestkysten ligger Nationalparken Slesvig-Holstensk Vadehav. Nationalparkens kystlængde er 460 km og har et areal på 441.000 ha med vadehavet fra Elbens munding i syd til den danske grænse i nord. I 2009 blev nationalparken optaget på UNESCOs Verdensarvsliste.
Ved Elben ligger biosfærereservat Flodlandskabet Elbe ("Biosphärenreservat Flußlandschaft Elbe").
Slesvig-Holsten er inddelt i 11 "Kreise" (ental "Kreis"), som kan sammenlignes med de 24 danske amtskommuner før 1. april 1970 
Der er endvidere fire uafhængige byer (købstæder), hvor hver by er "Kreisfrei" og ikke tilhører nogen "Kreis" - som købstæderne i Danmark før 1. april 1970 -
Slesvig-Holsten er inddelt 1110 kommuner (flertal "Gemeinden", ental "Gemeinde") (fra 1. marts 2013), herunder de 4 købstæder. 1033 kommuner har oprettet 85 fællesforvaltninger (flertal "Ämter" ental "Amt") for at klare administrationen for disse kommuner. 901 af disse kommuner har hver især under 2000 indbyggere.

Edmund Rüdiger Rudi Stoiber (født 28. september 1941) er en tysk politiker, som i perioden 1993-2007 var ministerpræsident i staten Bayern og desuden formand for CSU 1999-2007.
Edmunds Stoiber var ved Forbundsdagsvalget 2002 kanslerkandidat for CDU/CSU, men tabte valget med en snæver margin til Gerhard Schröders regeringskoalition mellem SPD og Bündnis 90/Die Grünen efter at have været langt foran i meningsmålingerne i det meste af valgkampen. Ved valget i 2005 stillede CDU/CSU med Angela Merkel som kanslerkandidat. 
Udover den politiske karriere er Stoiber med-formand for fodboldklubben FC Bayern Münchens bestyrelse. 

CDU, fork. for Christlich Demokratische Union Deutschlands (dansk: "Tysklands Kristelig-Demokratiske Union") er et tysk konservativt-kristendemokratisk politisk parti, der siden sin grundlæggelse i 1945 har været blandt de toneangivende i landets politik. Partiet har dannet regering 1949-1969, 1982-1998 og senest fra 2005.
Partiets formand har siden 2000 været forbundskansler Angela Merkel. CDU har et tæt samarbejde med det bayerske kristendemokratiske parti, CSU, som det danner en fraktion sammen med i Bundestag. Partierne har desuden fælles ungdomsorganisation, Junge Union, der er landets største politiske ungdomorganisation.
CDU blev grundlagt efter 2. verdenskrigs afslutning 1945, men partiet har rødder i det katolske parti Zentrum, der blev stiftet i 1870. Før oprettelsen af Forbundsrepublikken Tyskland var CDU organiseret i de fire besættelseszoner. CDUD, der var partiets organisation i østzonen, indgik i 1947 i Nationale Front. Det betød, at de tre vestlige CDU-landsforbund brød med CDUD og stiftede en organisation. Efter Tysklands genforening blev CDU og CDUD lagt sammen til én organisation.
Partiets første formand var Konrad Adenauer, der tidligere havde været medlem af Zentrum. Partiet var en nyskabelse, idet det forsøgte at samle kristne uanset konfession såvel som ikke-religiøse i et stort konservativt folkeparti. Oprindeligt gik en del af partiet ind for en kristelig socialisme, men det blev hurtigt støtten til en socialt reguleret markedsøkonomi, der blev partiets offcielle program. 
Partiet var det dominerende parti i Vesttyskland i 1950'erne og 1960'erne og var indtil 1963 ledet af Konrad Adenauer. Han blev efterfulgt af Ludwig Erhard, der var tidligere økonomiminister. I 1966 dannede CDU en stor koalition med SPD, og CDU's Kurt Georg Kiesinger blev kansler. Efter valget i 1969 dannede SPD regering med FDP, og CDU var i opposition indtil 1982. I denne periode udviklede partiet en ny økonomisk politik og udenrigspolitik. FDP dannede en koalition ved valget i 1982 og Helmut Kohl blev kansler. Efter Berlinmurens fald opnåede partiet øget vælgertilslutning. Første valg efter genforeningen betød genvalg til Kohl, men partiet gik tilbage som følge af økonomisk recession i det tidligere Østtyskland og skattestigninger i Vest. Ved valget i 1994 vandt Kohl igen, men med en smal margin. Helmut Kohl blev efterfulgt som formand af Wolfgang Schäuble, der dog allerede i 2000 blev erstattet af Angele Merkel. Hun måtte i sine første år stå i skyggen af andre politikere; bl.a. deltog hun ikke i debatterne i Bundestag mod kansler Gerhard Schröder (SPD), fordi hun ikke var gruppeformand. Hun blev heller ikke opstillet som CDU/CSU's kanslerkandidat i 2002. Det blev i stedet CSU's Edmund Stoiber. Da det ikke lykkedes CDU/CSU at vinde valget, fik Merkel nu mulighed for at styrke sin stilling, og hun var stort set ubestridt som kanslerkandidat op til valget i 2005.
Trods jordskredssejre i flere delstater ved valget i 2005, var valgresultatet mudret. Efter tre ugers forhandlinger blev SPD og CSU enige om at danne en stor koalition, der gjorde Merkel til kansler, men som samtidig sikrede SPD 8 ud af 16 ministerposter, herunder et flertal af de mest prestigefyldte. Angela Merkel blev valgt som kansler 22. november 2005 med 397 stemmer mod 217 i Bundestag.
Partiet har rødder i politisk katolicisme, katolsk sociallære, politisk protestantisme såvel som økonomisk liberalisme og nationalkonservatisme. Særligt siden Helmut Kohls regeringsperiode har partiet fulgt en liberal tilgang. 
Partiets aktuelle politiske program "Freiheit in Verantwortung" ("Frihed under ansvar") blev vedtaget i 1994. I programmet omtaler CDU "den kristlige opfattelse af mennesket og dets ansvar overfor Gud". CDU er tilhænger af en social markedsøkonomi indenfor rammerne af en føderal retsstat. Udenrigspolitisk arbejder partiet for europæisk integration og er tilhænger af NATO samt et tæt samarbejde med USA. På det økonomiske område er partiet tilhænger af skattelettelser. Retspolitisk går CDU ind for strengere straffe, ligesom det arbejder for en strammere udlændingepolitik. Indenrigspolitisk går partiet ind for regelforenkling, mindre bureaukrati og bevaringen af kulturelle traditioner.
CDU's politiske modstandere er det socialdemokratiske SPD, socialistpartiet Die Linke og centrum-venstre-partiet Bündnis '90/Die Grünen. Det liberale parti FDP er CDU's foretrukne regeringspartner, da partierne har mest til fælles i den økonomiske politik. Omvendt er FDP og CDU langt fra enige om socialpolitik. CDU afviser at danne regering med Die Linke og højreekstremstiske partier.
Følgende forbundskanslere er valgt for CDU:

Tysk ("Deutsch" ) er et vestgermansk sprog, der afleder størstedelen af sit ordforråd fra den germanske gren af den indoeuropæiske sprogfamilie. Flere tyske ord stammer fra latin og græsk, og nogle få er låneord fra fransk og engelsk. Blandt de sprog, som har mest til fælles med tysk er Afrikaans, hollandsk, engelsk, frisisk og Letzeburgsk. Ligesom flere af dem har det tyske sprog tre grammatiske køn og tre vokaler med umlaut (Ä/ä, Ö/ö, and Ü/ü) foruden de 26 standardbogstaver i det latinske alfabet. Bogstavet ß (en særlig slags "s(s)", kaldet "Eszett" eller "scharfes Es", som stammer fra ligatur af arkæiske udgaver af bogstaverne s og z), findes kun på tysk.
Tysk er det officielle og mest talte sprog i Tyskland, Østrig, Schweiz, den italienske provins Sydtyrol (Alto Adige) og Liechtenstein; det er også et officielt sprog i Belgien og Luxembourg. Tysk er et pluricentrisk sprog med de minimalt forskellige standardiserede varianter (tysk, østrigsk og schweizisk). Det er også bemærkelsesværdigt for sit brede spektrum af dialekter, hvoraf der eksisterer mange unikke variationer i Europa såvel som i andre dele af verden. På grund af den begrænsede forståelighed mellem bestemte varianter og standardtysk, såvel som manglen på en ubestridt, videnskabelig forskel mellem en "dialekt" og et "sprog", omtales nogle tyske varianter eller dialektgrupper (heriblandt plattysk/Plautdietsch) somme tider både som "sprog" og "dialekter".
Tysk er modersmål for omkring 95 millioner mennesker og er dermed et af verdens største sprog. Det er ligeledes det mest udbredte modersmål i EU. Tysk er også det tredjemest underviste fremmedsprog i både USA og EU, det næstmest anvendte videnskabelige sprog, den tredjestørste bidragsyder til forskning og udvikling samt det tredjemest anvendte sprog på websider. Tyskland er nummer 5 hvad angår årlig udgivelse af nye bøger, og en tiendedel af alle bøger i verden (inklusive e-bøger) udgives på tysk.
Tysk tales hovedsageligt i Tyskland (modersmål for mere end 95% af befolkningen), Østrig (89%) og Schweiz (64%) som sammen med Liechtenstein, Luxembourg (D-A-CH-Li-Lux) er de lande, hvor tysk er et hovedsprog.
Andre tysktalende lokalsamfund findes i Italien (Sydtyrol), i østkantonerne i Belgien, i det franske område Alsace, som ofte er blevet krigsbytte mellem Tyskland og Frankrig, samt i nogle grænsebyer i Sønderjylland (Nordslesvig) i Danmark.
Der findes stadig nogle tysktalende lokalsamfund i Rumænien, Tjekkiet, Polen, Ungarn og specielt Rusland og Kazakhstan, selv om tvungen udvisning efter anden verdenskrig og massiv emigration til Tyskland i 1980'erne og 1990'erne har lagt flere af disse lokalsamfund øde. Det tales også af indvandrere og deres efterkommere i Portugal, Spanien, Italien, Marokko, Ægypten, Israel, Cypern, Tyrkiet, Grækenland, Storbritannien, Holland, Skandinavien, Sibirien i Rusland, Ungarn, Rumænien, Bulgarien og det tidligere Jugoslavien.
En betragtelig del af den indfødte befolkning taler tyske dialekter i Luxembourg og omegn. Nogle folk taler også standardtysk (specielt i Luxembourg), selv om fransk har erstattet de lokale tyske dialekter som officielt sprog i Alsace og Lorraine, mens tysk ofte tales på gaden.
Den gang da den danske grænse lå ved Hamborg, havde en tredjedel af Danmarks befolkning tysk som modersmål. 
Uden for Europa og det tidligere Sovjetunionen findes de største tysktalende lokalsamfund i USA, Canada, Brasilien og Argentina, som millioner af tyskere er migreret til i de sidste 200 år; men størstedelen af deres efterkommere taler ikke længere tysk. Herudover kan der findes tysktalende grupper i den tidligere tyske koloni Namibia, såvel som i andre lande med tysk emigrering, såsom Mexico, Dominikanske republik, Paraguay, Uruguay, Chile, Peru, Venezuela (hvor Alemán Coloniero langsomt opstod), Sydafrika og Australien.
I Brasilien findes den største koncentration af tysktalere i Rio Grande do Sul (hvor Riograndenser Hunsrückisch blev udviklet), Santa Catarina, Paraná og Espírito Santo, men der findes også områder med tysktalende efterkommere i Argentina, Paraguay og Chile. I det 20. århundrede har over 100.000 tyske politiske flygtninge og inviterede entreprenører slået sig ned i Latinamerika, såsom i Costa Rica, Panama, Venezuela og den Dominikanske Republik og har etableret tysktalende enklaver.
Tysk er i USA det femte mest talte sprog i hjemmet (~ 1,4 millioner) efter engelsk, spansk, kinesisk og fransk ifølge en folketælling fra 2000. USA har dermed en af de største koncentrationer af tysktalere uden for Europa. Staterne North Dakota og South Dakota er de eneste stater, hvor tysk er det oftest talte sprog næst efter engelsk (det næstemest talte sprog i andre stater er enten spansk eller fransk). Et tegn på den tyske tilstedeværelse er navnene på byer og landsbyer som Munich, Karlsruhe og Strasburg, North Dakota, New Braunfels og Muenster, Texas og Kiel, Berlin og Germantown. I løbet af det 20. århundrede er mange af efterkommerne af immigranter fra det 18. og 19. århundrede ophørt med at tale tysk i hjemmet. Mindre befolkninger af gamle (såvel som nogle unge) tysktalende kan findes i Pennsylvania, Kansas (Mennoniter og Volga-tyskere), North Dakota, South Dakota, Montana, Texas, Wisconsin, Indiana, Louisiana og Oklahoma. I starten af det 20. århundrede blev oftest immigreret til St. Louis, Chicago, New York, Pittsburgh og Cincinnati. Størstedelen af bølgen efter anden verdenskrig kom til New York, Philadelphia, Los Angeles, San Francisco og Chicagos byområder, og til Florida, Arizona og Californien, hvor der er store samfund af pensionerede tyske, schweiziske og østrigske udvandrere.
I Canada findes der ifølge en folketælling fra 2006 622.650 tysktalende, mens der findes folk med tysk slægtskab (tysk-canadiere) over hele landet. Der findes specielt tysktalende fællesskaber i Britisk Columbia (118.035) og Ontario (230.330). Der er et stort og dominerende tysk fællesskab i byen Kitchener, som tidligere blev kaldt Berlin. Tyske immigranter var nøglepersoner i landets tre største bymæssige bebyggelser: Montreal, Toronto og Vancouver og efter 2. verdenskrig lykkedes det tyske immigranter at bevare flydende tysk i deres respektive nabolag og kvarterer. I den første halvdel af det 20. århundrede gjorde over en million tysk-canadiere sproget til et af Canadas mest talte efter fransk.
I Mexico findes der også store befolkningsgrupper af tysk herkomst, hovedsageligt i byerne Mexico City, Puebla, Mazatlán, Tapachula og større grupper spredt i delstaterne Chihuahua, Durango og Zacatecas. Det siges også, at der findes mange folk af tysk slægtskab i nabobyerne til Guadalajara og store dele af det nordlige Mexico, hvor den tyske indflydelse blev en del af den mexicanske kultur. Højtysk tales af de velstående tyske samfund i Puebla, Mexico City, Nuevo Leon, San Luis Potosi og Quintana Roo.
De dialekter af tysk, der tales eller blev talt primært i kolonier eller lokalsamfund grundlagt af tysktalende, minder meget om dialekterne fra de regioner, hvorfra de kom. For eksempel minder Pennsylvania-tysk om dialekterne fra Rheinland-Pfalz, og hutterisk tysk minder om dialekter fra Kärnten. Texas-tysk er en dialekt, som tales i områder af Texas, som blev beboet af folk fra Adelsverein, såsom New Braunfels og Fredericksburg. I Amana-kolonierne i delstaten Iowa tales Amana-tysk. Plattdüütsch er et stort minoritetssprog talt i det nordlige Mexico af grupper af Mennonitter, og tales af mere end 200.000 i Mexico. 
Hutterisk tysk er en overtysk-dialekt af østrigsk-bøhmisk oprindelse, som tales af Hutteritter i Canada og USA, hovedsageligt i de amerikanske delstater Washington, Montana, North Dakota og South Dakota samt Minnesota, og i de canadiske provinser Alberta, Saskatchewan og Manitoba. Dets talere tilhører nogle Schmiedleit, Lehrerleit og Dariusleit hutteriske grupper, men der findes også talere blandt de ældre generationer af Prairieleit (efterkommere af de hutteritter, som valgte ikke at slå sig ned i kolonier). Hutteritters børn, som vokser op i kolonierne, lærer at tale hutterisk tysk, før de lærer engelsk i grundskolen. Mange kolonier fortsætter med tysk i skolen, separat fra den offentlige skole, op gennem hele en elevs obligatoriske uddannelse.
Delstaten South Australia oplevede en stor bølge af tyske immigranter fra Preussen (specielt fra Schlesien) i 1840'erne. Med den længerevarende isolation og kontakt med australsk engelsk har nogle antydet, at det har dannet en unik dialekt kendt som Barossatysk som hovedsageligt tales i Barossa Valley nær Adelaide. Brugen af sproget sank betragteligt ved første verdenskrigs komme og de medfølgende anti-tyske følelser i befolkningen. Dialekten blev fortsat brugt som et modersmål langt ind i det 20. århundrede, men dens brug er nu begrænset til nogle få, ældre borgere.
Der eksisterer et vigtigt tysk kreolsprog, Unserdeutsch, som blev talt i den tidligere tyske koloni Papua Ny Guinea, i Mikronesien og i det nordlige Australien (dvs. langs kysten i Queensland og Vestaustralien). Sproget er tæt på at uddø, hvis ikke allerede uddødt, og videnskabsfolk har gjort flere forsøg på at genoplive interessen i det.
Ifølge Global Reach (2004) er 6,9% af de besøgende på internettet tyske. Ifølge Netz-tipp (2002) er 7,7% af alle hjemmesider skrevet på tysk, hvilket gør det til det næstmest benyttede sprog fra den europæiske sproggruppe efter engelsk. De rapporterer også, at 12% af Googles brugere benytter den tyske brugergrænseflade.
Ældre statistikker som Babel (1998) fandt nogenlunde tilsvarende demografik. FUNREDES (1998) og Vilaweb (2000) fandt begge, at tysk er det tredjemest benyttede sprog på hjemmesider efter engelsk og japansk.
I tidligt engelsk havde man ordet "theodisc", der i 1400-tallet ved lydforskydninger var blevet til "Dutch". Ordet betød "folkesprog"; den første stavelse tilsvarer norrønt "tjod", der betød "folk". Så sent som i 1500-tallet beskrev det både højtysk, lavtysk og hollandsk. Det område, hvor sproget blev talt, kaldte man "Dutchland", og en mand derfra var en "Dutchman". Efterhånden gik man over til at omtale kystområdet som "the Netherlands" (= Nederland), og "Dutch" beholdt man som betegnelse på sproget dér. Når det gjaldt Tyskland, gik man over til at benytte ordet "German" både for befolkningen i "Germany" (= Tyskland), og det sprog, de talte. Det var påfaldende, når sproget ikke hed sådan i Tyskland eller noget andet sted. Imidlertid begyndte tyskerne selv fra 1500-tallet på latin at kalde sproget "germanica lingua", under indflydelse af Tacitus' værk "Germania". Tidligere havde de kaldt landet "Deutschland", som blev til "regnum Teutonicum" når de skrev latin, mens sproget blev kaldt "teutonica lingua". 
En tysk begejstring for en germansk fortid og for teutonerne – den tyske ridderorden hed på latin "Ordo teutonicus" – førte til, at stavemåden "deutsch" for "tysk" blev ændret til "teutsch". von Grimmelshausens roman "Der abenteuerliche Simplicissimus Teutsch" og Karl Heinzens "Reise eines teutschen Romantikers nach Batavia]]" er eksempler; ligeså "Walhallas Genossen" (= Valhallas kammerater) af kong Ludwig 1. af Bayern (1842). "Teutons" er på engelsk stadig et skældsord for "tyskere". 
Sprogets historie begynder med det højtyske konsonantskifte under folkevandringstiden, hvilket adskilte højtyske dialekter fra almindelige vestgermanske sprog. De tidligste spor af oldhøjtysk er fra spredte ældre futhark-inskriptioner, specielt på alemannisk fra det 6. århundrede; den tidligste ordbog ("Abrogans") stammer fra det 8. århundrede, og de ældste sammenhængende tekster ("Hildebrandslied", "Muspilli" og Merseburgformlerne) fra det 9. århundrede. Oldsaksisk tilhørte på dette tidspunkt det nordsøgermanske kulturelle område, og nedersaksisk bør falde under tysk snarere end anglo-frisisk indflydelse under det tysk-romerske Rige.
Efter at Tyskland blev opdelt i mange forskellige delstater, var den eneste kraft, som arbejdede for en samling eller standardisering af tysk i en periode på flere hundrede år, at forfattere forsøgte at skrive, så det kunne forstås af flest muligt.
Da Martin Luther oversatte Biblen (det nye testamente i 1522 og det gamle testamente udgivet og færdiggjort i 1534), baserede han hovedsageligt sin oversættelse på det bureaukratiske standardsprog, som taltes i Sachsen ("sächsische Kanzleisprache") også kendt som "Meißner-Deutsch" (Meißner-tysk), som var det mest udbredte sprog, fordi regionen, hvor det taltes, var en af de mest indflydelsesrige tyske delstater. Dette sprog var baseret på østlige høj- og østlige centraltyske dialekter, og bevarede meget af det grammatiske system fra middelhøjtysk (i modsætning til de talte tyske dialekter i det centrale og nordlige Tyskland, som allerede på det tidspunkt begyndte at miste genitiv og præteritum). I begyndelsen havde eksemplarer af Biblen en lang liste for hver region af oversatte ord, som var ukendte i den regionale dialekt. Romersk-katolikker forkastede til at begynde med Luthers oversættelse og forsøgte at skabe deres egen katolske standard ("gemeines Deutsch") — som dog kun var anderledes end "protestantisk tysk" på få punkter. Det varede frem til midten af det 18. århundrede, før dere blev skabt en standard, som blev bredt accepteret. Det blev enden på perioden med tidlig nyhøjtysk. I 1901 sluttede den Anden Ortografiske Konference med en fuldstændig standardisering af det tyske sprog i skriftlig form, mens "Deutsche Bühnensprache" allerede havde etableret staveregler for tysk tre år tidligere, som senere blev obligatoriske for generel tysk udtale.
Tysk plejede at være handels- og regeringssprog i det habsburgske monarki, som omfattede en stor del af det centrale og østlige Europa. Indtil midten af det 19. århundrede var det i realiteten det sprog, som byfolk brugte i det meste af riget. Det angav, at taleren var købmand, bybo, og ikke af deres nationalitet. Nogle byer, som Prag og Budapest (tysk: "Ofen"), blev gradvist germaniseret, efter de kom med i det habsburgske domæne. Andre som Bratislava (tysk: "Pressburg") blev befolket i den habsburgske periode, og var på det tidspunkt hovedsagelig tysk. Nogle få byer som Milano (tysk: "Mailand") forblev primært ikke-tyske. De fleste byer var dog i denne periode tysktalende, selv om de var omgivet af territorier, der talte andre sprog.
Indtil omkring 1800 var standardtysk næsten kun et skrevet sprog. På dette tidspunkt lærte folk i bymæssige områder i det nordlige Tyskland, der talte plattyske dialekter, som var meget anderledes end standardtysk, sproget næsten som et fremmedsprog og forsøgte at udtale det så tæt på stavningen som muligt. Normative udtalevejledninger plejede at betragte nordlig tysk udtale som standarden. Den egentlige udtale af standardtysk varierer dog fra region til region.
Medier og skrevne værker produceredes næsten alle på standardtysk (ofte kaldet "Hochdeutsch" på tysk, der ikke må forveksles med højtysk (dialektgruppe)). Det var i alle områder, hvor der tales tysk, bortset fra hos børnehaveklassebørn i områder, hvor der kun tales en dialekt, for eksempel i Schweiz og Østrig. Med udbredelsen af fjernsynet lærer de fleste børn dog også at forstå standardtysk, før de når skolealderen.
Brødrene Grimms første ordbog i 16 dele, der udkom mellem 1852 og 1860, blev den første omfattende vejledning til ordene i det tyske sprog. I 1880 fremkom grammatiske og ortografiske regler for første gang i "Duden". I 1901 blev det erklæret som standarddefinitionen på det tyske sprog. Officielle revisioner af nogle af disse regler blev ikke udsendt før i 1998, da den tyske stavereform fra 1996 blev officielt udstedt af regeringsrepræsentanter fra alle tysktalende lande. Siden reformen har tysk stavning været i en otte-års overgangsperiode, hvor den reformerede stavning læres på de fleste skoler, mens traditionel og reformeret stavning eksisterer side om side i medierne.
Den tyske stavereform (retskrivningsreform) fra 1996 førte til offentlige kontroverser og polemik. Nogle delstatsparlamenter ("Bundesländer") ville ikke acceptere den (Nordrhein-Westfalen og Bayern). Uenigheden nåede på et tidspunkt højesteret, som gjorde kort proces, og erklærede, at delstaterne havde ret til selv at bestemme, og at kun i skoler kunne reformen være den officielle regel – alle andre kunne fortsætte med at skrive, som de havde lært. Efter 10 år, uden nogen indblanding fra det føderale parlament, blev en stor, men ufærdig revision gennemført i 2006, tidsnok til det nye skoleår 2006. I 2007 blev nogle gamle stavemåder endelig gjort ugyldige. Det eneste sikre og let genkendelige tegn på, at en tekst overholder reformen er -ss i slutningen af ord som "dass" og "muss". Klassisk stavning forbød denne endelse, og brugte i stedet "daß" og "muß". (Den gamle regel sagde: ss mellem to vokaler, hvoraf den første er kort; den nye regel siger ss efter kort vokal).
Den stigende brug af engelsk i Tysklands højere uddannelsessystemer som i forretningsverdenen og populærkulturen, har fået flere tyske akademikere til at udtale, at tysk er et sprog på tilbagegang i sit hjemland. For eksempel udtalte Ursula Kimpel fra Tübingen-universitetet i 2005, at "tyske universiteter tilbyder flere kurser i engelsk, fordi et større antal studerende kommer fra udlandet. Tysk er desværre et sprog i tilbagegang. Vi behøver og ønsker, at vores professorer skal kunne undervise effektivt på engelsk".
Standardtysk begyndte ikke som en dialekt fra en specifik region, men som et skriftsprog. Der findes dog steder, hvor den traditionelle regionale dialekt er blevet erstattet af standardtysk; som i store områder i Nordtyskland, men også i større byer i andre dele af landet.
Standardtysk afviger regionalt, mellem tysktalende lande, i ordbøger og i nogle tilfælde af udtale og grammatik og ortografi. Denne variation må ikke forveksles med lokale dialekters variation. Selv om de regionale varianter af standardtysk kun til en vis grad er påvirket af lokale dialekter, er de meget særlige. Tysk betragtes derfor som et pluricentrisk sprog.
I de fleste regioner tales en helhed af blandinger fra mere dialektiske varianter til standardvarianter alt efter situation.
I de tysktalende dele af Schweiz bruges der meget sjældent blandinger af dialekt og standard, og brugen af standardtysk er hovedsagelig begrænset til skriftsproget. Schweizisk standardtysk bruges i det schweiziske uddannelsessystem.
Standardtysk er det eneste officielle sprog i Liechtenstein og Østrig; det deler status som officielt sprog i Tyskland (med dansk, frisisk og vendisk som minoritetssprog), Schweiz (med fransk, italiensk og rætoromansk), Belgien (med hollandsk og fransk) og Luxembourg (med fransk og Letzeburgsk). Det bruges som et lokalt officielt sprog i Italien (Sydtyrol), såvel som i byerne Sopron (Ungarn), Krahule (Slovakiet) og flere byer i Rumænien. Det er sammen med italiensk den vatikanske schweizergardes officielle sprog.
Tysk har en officielt anerkendt status som regionalt sprog eller hjælpesprog i Danmark (Sønderjylland), Frankrig (Alsace og Moselle), Italien (Gressoneydalen), Namibia, Polen (Opole) og Rusland (Asowo og Halbstadt).
Tysk er et af EU's 23 officielle sprog. Det er det sprog i EU, som flest indbyggere har som modersmål, og det er det næstmest talte sprog i Europa efter engelsk og før fransk.
Tysk er det tredjemest lærte fremmedsprog i den engelsktalende verden efter fransk og spansk.
Det er hovedsprog for omkring 90–95 millioner mennesker i Europa (pr. 2004), eller 13,3% af alle europæere, og er dermed det næstmest talte modersmål i Europa efter russisk og over fransk (66,5 millioner talere i 2004) og engelsk (64,2 millioner talere i 2004). Det er dermed også det mest talte modersmål i EU. Det er det næstmest kendte fremmedsprog i EU. Det er et af de tre arbejdssprog for Europa Kommissionen sammen med engelsk og fransk. 32 % af befolkningen i EU-15-landene siger, at de kan konversere på tysk (enten som modersmål eller fremmedsprog). Dette er blevet hjulpet på vej af den udbredte dækning af tysk tv via kabel-tv eller satellit.
Tysk var engang, og er til en vis grad stadigvæk, et lingua franca i det centrale, østlige og nordlige Europa.
Tysk er et af de vestgermanske sprog fra germanske sprogstamme, som selv er en del af den indoeuropæiske sprogstamme. De tyske dialekter er de traditionelle lokale varianter, og mange af dem er svært forståelige for en person, der kun kender standardtysk, pga. forskelle i ordforråd, fonologi og syntaks. Hvis man anvender en snæver definition af "sprog" baseret på gensidig forståelse, betragtes mange tyske dialekter som separate sprog. Dette synspunkt er dog ikke særlig udbredt i tysk lingvistik.
Det tyske dialektkontinuum opdeles normalt bredest i højtysk og plattysk, også benævnt nedersaksisk. Historisk set tilhører højtyske dialekter og nedersaksiske/plattyske dialekter dog slet ikke det samme sprog. Alligevel betragtes nedersaksisk/plattysk i dagens Tyskland som en dialektisk variant af standardtysk på et funktionelt niveau, selv af mange der har det som modersmål. Det samme fænomen ses i det østlige Holland, hvor de traditionelle dialekter ikke altid identificerer sig med deres nedersaksiske/plattyske oprindelse, men derimod med hollandsk.
Variationen i tyske dialekter er betragtelig, og det ses ofte at det kun er nabodialekter, der kan forstå hinanden. Nogle dialekter er uforståelige for folk, der kun kender standardtysk. Alle tyske dialekter tilhører dog dialektkontinuumet mellem de højtyske og nedersaksiske sprog.
Middelnedertysk var lingua franca i Hansestæderne, og det dominerende sprog i Nordtyskland. Dette ændrede sig i det 16. århundrede: i 1534 udkom Lutherbiblen, og denne oversættelse blev betragtet som et vigtigt skridt hen mod udviklingen af tidlig nyhøjtysk. Den søgte at gøre sig forståelig for en meget bred skare, og var sprogligt set hovedsageligt baseret på middel- og øvretyske varianter. Tidlig nyhøjtysk blev mere velanset end plattysk, og blev snart det foretrukne sprog indenfor videnskab og litteratur. Omkring samme tid mistede Hansestæderne, der var baseret i de nordlige havne, sin vigtighed efterhånden som der blev etableret nye handelsruter til Asien og Amerika, mens de mest magtfulde tyske stater i perioden befandt sig i Midt- og Sydtyskland.
Det 18. og 19. århundrede bar præg af masseuddannelse i standardtysk i skolerne. Plattysk begyndte gradvist at blive politisk set som en dialekt, der kun blev talt af folk uden dannelse. I dag kan nedertysk opdeles i to grupper: nedertyske varianter med en vis påvirkning fra standardtysk, og varianter af standardtysk med en nedertysk påvirkning kendt som Missingsch. Somme tider grupperes nedertyske og lavfrankiske varianter sammen fordi de begge er upåvirkede af den højtyske konsonantforskydning. Mængden af befolkningen som kan forstå og tale det er dog dalet væsentligt siden 2. verdenskrig.
Højtysk er opdelt i centraltysk, højfrankisk (en overgangsdialekt) og Oberdeutsch. Blandt centraltyske dialekter er ripuarisk, moselfrankisk, rhinfrankisk, middelhessisk, østhessisk, nordhessisk, thüringisk, schlesisk, Lorraine-frankisk, Mittelalemannisch, øvresaksisk, højpreussisk og Lausitzisch-Neumärkisch. Det tales i det sydøstlige Nederlandene, østlige Belgien, Luxembourg, dele af Frankrig og dele af Tyskland omtrent mellem floden Main og den sydlige kant af den nordtyske Slette. Moderne standardtysk er hovedsageligt baseret på centraltysk, selvom den almindelige (omend ikke lingvistisk korrekte) tyske betegnelse for moderne standardtysk er "Hochdeutsch", dvs. højtysk.
De Mosel-frankiske varianter, der tales i Luxembourg, er blevet officielt standardiserede og institutionaliserede, og betragtes normalt som et helt separat sprog kaldet Letzeburgsk.
De to højfrankiske dialekter er østfrankisk tysk og sydfrankisk tysk.
Dialekter af Oberdeutsch omfatter elsassisk, bairisk, Alemán Coloniero, Main-Frankisk, zimbrisk, hutterisk, fersentalerisk, schwabisk, schweizertysk og walsertysk. De tales i dele af Alsace, det sydlige Tyskland, Liechtenstein, Østrig, samt de tysktalende dele af Schweiz og Italien.
Wymysorys er en højtysk dialekt af polsk, der stammer fra Wilamowice, og Sathmarisch og Siebenbürgisch er højtyske dialekter af rumænsk. De højtyske varianter, der tales af ashkenazi-jøder (mest i det tidligere russiske rige) har flere unikke egenskaber, og betragtes normalt som et separat sprog, Yiddish. Det er det eneste germanske sprog, som ikke bruger det Latinske alfabet som basis for sit standardalfabet.
Tysk er et flekterende sprog med tre grammatiske køn; således kan der udledes en lang række ord fra den samme rod.
Tyske navneord bøjes i kasus, køn og antal:
Denne bøjningsgrad er betragteligt mindre end oldhøjtysk og andre gamle indoeuropæiske sprog såsom Latin, oldgræsk og sanskrit, og også mindre end eksempelvis oldengelsk, moderne islandsk og russisk. De tre køn er blevet kollapset i flertal. Med fire kasus og tre køn plus flertal er der 16 udgaver af kasus og køn/antal, men kun seks udgaver af de bestemte kendeord, der tilsammen dækker alle 16 situationer. For navneord er kasusbøjning påkrævet i ental for stærke hankøns og neutrale navneord, i genitiv og somme tider i dativ. Begge disse kasus er gradvist ved at blive erstattet af erstatninger i dagligdags tale. Dativnavneordsendelsen betragtes som gammeldags i mange kontekster, og droppes ofte, men den bruges stadig i eksempelvis ordsprog, i formel tale og på skrift. Svage hankønsnavneord deler en fælles kasusendelse i genitiv, dativ og akkusativ ental. Hunkønsnavneord bøjes ikke i ental. Flertallet har en bøjning for dativ. Til sammen eksisterer der syv bøjningsendelser på tysk (flertalsmarkører undtaget): "-s, -es, -n, -ns, -en, -ens, -e".
I tysk ortografi bliver navneord og de fleste ord med samme syntaktiske funktion som navneord skrevet med stort forbogstav for at gøre det lettere for læsere at afgøre et ords funktion i en sætning ("Am Freitag ging ich einkaufen."—"I fredags købte jeg ind."; "Eines Tages kreuzte er endlich auf."—"En dag dukkede han endelig op.") Denne konvention er næsten unik for tysk i dag (måske kun delt med det tæt relaterede Letzeburgsk og flere enkeltstående dialekter af nordfrisisk), selvom det historisk set også har været almindeligt i andre sprog såsom dansk (som afskaffede stort forbogstav på navneord i 1948) og engelsk.
Ligesom de andre germanske sprog så danner tyske navneord sammensatte ord hvor det første navneord modificerer den kategori der gives af det andet, for eksempel: "Hundehütte" ("hundehytte"; nærmere bestemt: "hundekennel"). Ligesom dansk og flere andre germanske sprog - og i modsætning til eksempelvis engelsk - så skrives sammensatte ord på tysk i "lukket" form uden mellemrum mellem ordene, for eksempel: "Baumhaus" ("træhus"). Tysk tillader i teorien arbitrært lange sammensatte ord. Det længste tyske ord, der anerkendes som stadig værende i (begrænset) brug er Rindfleischetikettierungsüberwachungsaufgabenübertragungsgesetz, som, direkte oversat, er "oksekødsmærkningstilsynsopgaveoverdragelseslov" [fra Rind (kvæg), Fleisch (kød), Etikettierung(s) (mærkning), Überwachung(s) (tilsyn), Aufgaben (opgave), Übertragung(s) (overdragelse), Gesetz (lov)]. Eksempler som dette anses dog af de fleste som overdrevent bureaukratiske, stilistisk akavede og ligefrem satiriske.
Bøjning af almindelige tyske udsagnsord (verber) omfatter:
Betydningen af grundlæggende udsagnsord kan udvides, og somme tider ændres radikalt, gennem brug af en række præfikser. Nogle præfikser har en specifik betydning; præfikset zer- henviser til destruktion, som i zerreißen" (at rive fra hinanden), zerbrechen" (at brække i stykker), zerschneiden" (at skære i stykker). Andre præfikser har kun vag betydning i sig selv; ver- findes i en række udsagnsord med en lang variation af betydninger, såsom versuchen" (at forsøge) fra "suchen" (at søge), vernehmen" (at afhøre) fra "nehmen" (at tage), verteilen" (at fordele) fra "teilen" (at dele), "verstehen" (at forstå) fra "stehen" (at stå).
Blandt andre eksempler er "haften" (at klæbe), verhaften" (at tilbageholde); "kaufen" (at købe), verkaufen" (at sælge); "hören" (at høre), aufhören" (at ophøre); "fahren" (at køre), erfahren" (at erfare).
Mange tyske udsagnsord har et separat præfiks, ofte med en adverbiel funktion. I finitte verber er dette skåret af og flyttet til sltuningen af bestemmelsen, og betragtes derfor af nogle som en "resultativ partikel". For eksempel kan "mitgehen" dvs. "at gå med" opdeles, og give "Gehen Sie mit?" ("går De med?").
Tysk ordstilling er generelt underlagt V2-ordstilling, samt SOV-ordstilling for hovedsætninger. I ja-nej-spørgsmål, udbrud og ønsker er det finitte verbum altid i position 1. I bisætninger stilles verbet i slutningen.
Tysk kræver at et verbalelement (enten hovedverbet eller hjælpeverbet) stilles på anden plads i sætningen. Foran verbet stilles sætningens tema. Elementet i fokus placeres i sætningens slutning. For en sætning uden bisætning kan dette eksempelvis gøres således:
Et navneords placering i en tysk sætning har ingen betydning for om det er subjekt, objekt eller et andet argument.
Hvis en sætning indeholder et hjælpeverbum placeres det i anden position, og hovedverbet placeres i slutningen af sætningen. Dette sker særligt i perfektum]]. Ordstillingen kan dog stadig variere, eksempelvis:
Sætninger med modalverber placerer infinitivet i slutningen. For eksempel bliver den danske sætning "Burde han gå hjem?" på tysk blive omarrangeret til at sige "Burde han (til) hjem gå?" (""). Hvis en sætning har flere ledsætninger vil infinitiverne derfor ligge i en klynge i slutningen.
Tyske ledsætninger har alle verberne i en klynge i slutningen. Da hjælpeverbet indkoder fremtid, passivum, modalitet og perfektum, kan dette føre til meget lange kæder af verber i slutningen af en sætning. I disse konstruktioner erstattes perfektum-participiet "ge-" ofte af infinitivet.
"Man nimmt an, dass der Deserteur wohl erschossen worden sein soll"
Man fornemmer at desertøren formodentlig skudt blevet være burde
Ordstillingen i slutningen af sådanne strenge kan variere.
Tysk skrives i det latinske alfabet. Udover de 26 standardbogstaver, har tysk tre vokaler med Umlaut, navnlig "ä", "ö" og "ü", såvel som det såkaldte "scharfes s" (skarpe s), "ß". I Schweiz bruges "ss" i stedet for "ß". Herudover erstattes "ß" i Tyskland med "ss" når det skrives med store bogstaver, hvorimod det i Østrig traditionelt erstattes af "sz" (den samme digraf, som på ungarsk bruges til "s"-lyden); der findes dog undtagelser.
Skrevne tekster på tysk er let genkendelige ved eksempelvis umlaut og bestemte ortografiske egenskaber — tysk er det eneste større sprog, som skriver alle navneord med stort forbogstav, hvilket er et levn fra da dette blev bredt anvendt i Nordeuropa i den tidlige moderne æra — samt den hyppige brug af lange sammensatte ord. Det længste tyske ord, der er blevet publiceret, er "Donaudampfschiffahrtselektrizitätenhauptbetriebswerkbauunterbeamtengesellschaft" bestående af 79 tegn. Da læsbarhed og bekvemmelighed sætter naturlige grænser, bruges sammensatte ord med mere end tre eller fire navneord normalt kun i humoristiske kontekster.
Før den tyske retskrivningsreform á 1996 var det normalt at sætte "ß" i stedet for "ss" efter lange vokaler og vowel length|long vowels]] and tvelyde, samt før konsonanter, ord- og delords-slutninger. I den reformerede stavemåde sættes "ß" kun i stedet for "ss" efter lange vokaler og tvelyde. Da der ikke findes noget stort ß, skrives det altid "SS" når der anvendes store bogstaver. For eksempel bliver "Maßband" (målebånd) til "MASSBAND". En undtagelse fra dette er ß i juridiske dokumenter og formularer, når navne skrives med stort. For at undgå forvirring ift. lignende navne bruges et "ß" i stedet for "SS". (så "KREßLEIN" i stedet for "KRESSLEIN".) Et stort ß er blevet foreslået og inkluderet i Unicode ("ẞ"; Unicode-tegn U+1E9E), men anerkendes endnu ikke som standardtysk. I Schweiz bruges ß slet ikke.
Umlaut-vokaler (ä, ö, ü) transskriberes normalt som ae, oe og ue hvis umlautene ikke er tilgængelige på tastaturet eller andet anvendt medium. På samme måde kan ß transskriberes som ss. Nogle styresystemer bruger tastekombinationer til at udvide rækken af mulige tegn til umlaut; i Microsoft Windows gøres dette eksempelvis ved at bruge Alt-koder. Tyske læsere forstår disse transskriberinger (selvom de ser usædvanlige ud), men de undgås hvis den almindelige umlaut er tilgængelig, da de er en nødløsning og ikke ordentlig stavning. 
Der er ingen overordnet enighed om hvordan bogstaver med umlaut bør sorteres. Telefonbøger erstatter dem med grundvokalen fulgt af et e. Nogle ordbøger sorterer hvert umlaut-bogstav som et separat bogstav efter grundvokalen, men oftere sorteres ord med umlaut lige efter det samme ord uden umlaut. Som et eksempel står "Ärzte" i en telefonbog efter "" men før "Anlagenbauer" (fordi Ä erstattes af Ae). I en ordbog kommer "Ärzte" efter "Arzt", men i nogle ordbøger kan "Ärzte" og alle andre ord der starter med "Ä" sættes efter alle ord, der starter med "A". I nogle ældre ordbøger behandles "Sch" og "St" i starten af et ord som separate bogstaver, og sættes som separate opslag efter "S", men de behandles normalt som S+C+H og S+T.
Skrevet tysk gør typisk også brug af en alternativ, inverteret åbnings-citationstegn som i „"Guten Morgen"!“.
Indtil starten af det 20. århundrede blev tysk hovedsageligt trykt i gotisk skrift (hovedsageligt i fraktur, men også i Schwabacher) og skrevet i tilsvarende håndskrift (for eksempel Kurrent og Sütterlin). Disse varianter af det latinske alfabet er meget forskellige fra de serif eller sans serif antikva-skrifter der bruges i dag, og særligt de håndskrevne udgaver er svære at læse for utrænede øjne. De trykte udgaver er dog af flere blevet fremført som værende nogle af de mest læsbare brugt til germanske sprog. (Ofte blev fremmedord i en tekst trykt i en "normal" skrift, selvom resten af teksten var i fraktur). Nazisterne bifaldt til at begynde med brugen af fraktur og Schwabacher, da de blev betragtet som ariske, omend de afskaffede dem i 1941, idet man fandt at bogstaverne var jødiske. Der er blevet spekuleret i om naziregimet bandlyste skriften, da de indså at fraktur ville skabe problemer med kommunikationen i de territorier, der var besat af Tyskland under anden verdenskrig.
Frakturskriften er dog forblevet til stede i hverdagslivet på pubskilte, ølbrands og andre former for reklamer, hvor det bruges til at repræsentere en rustikhed og antikvitet.
Korrekt brug af det lange s, ("langes s"), ſ, er central for at kunne skrive tysk i fraktur. Mange antikva-skrifter inkluderer også det lange s. Der gælder et bestemt sæt regler for brugen af det lange s i tysk tekst, men nutildags bruges det sjældent i antikva. Ethvert lille "s" i begyndelsen af en stavelse ville være et langt s i modsætning til det korte s, der markerer slutningen af en stavelse; for eksempel når man differentierer mellem ordene "Wachſtube" (vagthus) og "Wachstube" (vokstube). Man kan nemt afgøre hvilket "s" der skal bruges med den rigtige orddeling, ("Wach-ſtube" overfor "Wachs-tube"). Det lange s eksisterer kun som lille bogstav.
Den tyske retskrivningsreform á 1996 førte til en stor og ophedet offentlig debat. Delstaterne ("Bundesländer") Nordrhein-Westfalen og Bayern ville ikke acceptere den. Uenighederne endte i højesteretten, som afgjorde at delstaterne havde ret til at bestemme selv og at reformen kun kunne gøres den officielle regel i skolerne — alle andre kunne fortsætte med at skrive som de havde lært det. Efter 10 år uden indgreb fra forbundsdagen blev en større revision implementeret i 2006. I 2007 blev nogle traditionelle stavemåder endeligt invalideret, hvorimod mange af de ældre kommaregler i 2008 blev genimplementeret.
1996-reformens tydeligste ændring var sandsynligvis brugen af bogstavet "ß", kaldet "scharfes s" ("skarpt S") eller "ess-zett" (udtalt "ess-tsett"). Traditionelt blev dette bogstav brugt i tre situationer: 1) efter en lang vokal eller vokalkombination, 2) før et "t", og 3) i slutningen af en stavelse, altså hhv. "Füße", "paßt" og "daß". I øjeblikket er det kun den første regel der følges, hvilket giver "Füße", "passt" og "dass". Ordet "Fuß" 'fod' har bogstavet "ß" fordi det indeholder en lang vokal, selvom bogstavet er placeret i slutningen af en stavelse. Logikken bag denne ændring er at et 'ß' er et enkelt bogstav hvorimod 'ss' er to bogstaver, så de samme forskelle anvendes som for eksempel mellem ordene 'den' og 'denn'.
Tyske vokaler er enten "korte" eller "lange" (med undtagelse af diftong; se nedenfor):
Kort realiseres som i stavelser med tryk (deriblandt sekundært tryk), men som i tryksvage stavelser. Bemærk at et kort med tryk både kan staves med "e" og med "ä" (for eksempel rimer "hätte" 'ville have' med "Kette" 'kæde'). Generelt er de korte vokaler åbne og de lange vokaler lukkede. Den eneste undtagelse af den åbne lyd af det lange Ä; i nogle varianter af standardtysk er og smeltet sammen til , og fjerner dermed denne anomali. I det tilfælde bliver par såsom "Bären/Beeren" 'bjørne/bær' eller "Ähre/Ehre" 'ører/ære' homofone.
I mange varianter af standardtysk udtales et tryksvagt ikke som , men vokaliseres derimod til .
Hvorvidt et bestemt vokalbogstav repræsenterer det lange eller korte fonem er ikke helt forudsigeligt, omend der eksisterer de følgende regelmæssigheder:
Begge disse regler har undtagelser (f.eks. "hat" 'har' er kort på trods af den første regel; "Mond" , 'måne' er lang på trods af den tredje regel). 
Der er ingen generel regel for et "i" som hverken kombineres til "ie" (hvilket gør det langt) eller følges af en dobbeltkonsonant eller klynge (hvilket gør det kort). I nogle tilfælde er der regionale forskelle: I det centrale Tyskland (Hessen), udtales "o" i navnet "Hoffmann" langt, mens de fleste andre tyskere ville udtalle det kort; det samme gælder "e" i det geografiske navn "Mecklenburg" for folk i den region. Ordet "Städte" 'byer', udtales med en kort vokal af nogle (Jan Hofer, ARD Television) og med en lang vokal af andre (Marietta Slomka, ZDF Television). En vokal fulgt af "ch" kan være kort ("Fach" 'kupé', "Küche" 'køkken') eller lang ("Suche" 'søgning', "Bücher" 'bøger') nærmest tilfældigt. Således er "Lache" homograf mellem "Lache" 'pål' og "Lache" 'måde at le på' (dagligdags) eller "lache!" 'grin!' (imperativ).
Tyske vokaler kan danne de følgende digrafer (på skrift) og diftonger (i udtale); bemærk at udtalen af nogle af dem (ei, äu, eu) er væsentligt anderledes end hvad man kunne forvente ud fra komponentbogstaverne:
Herudover repræsenterer digrafen "ie" generelt fonemet , som ikke er en diftong. I mange varianter vokaliseres et i slutningen af en stavelse. En sekvens af en vokal fulgt af et sådanne vokaliseret er dog ikke en fonemisk diftong: Bär 'bjørn', er 'han', wir 'vi', Tor 'port', kurz 'kort', Wörter 'ord'.
I de fleste varianter af standardtysk går et glottalt lukke forud for stavelser, der begynder med en vokal.
Det tyske konsonantsystem har med sine omkring 25 fonemer et gennemsnitligt antal konsonanter sammenlignet med andre sprog. En af de mere bemærkelsesværdige er den usædvanlige affrikat . Standardsprogets konsonanter vises nedenfor.
Tysk har ikke nogle dentale frikativer (den såkaldte "th-lyd"). Th-lydene, som det engelske sprog stadig har, forsvandt i det tyske sprog på kontinentet i forbindelse med konsonantskiftet mellem det 8. og det 10. århundrede. Det er somme tider muligt at finde paralleller mellem engelsk og tysk ved at erstatte det engelske th med det tyske d: engelsk "Thank" → tysk "Dank", engelsk "this" og "that" → "dies" og "das", "thou" (gammelt andenpersons singulært pronomen) → "du", "think" → "denken", "thirsty" → "durstig".
På samme måde kan det engelske gh ofte forbindes til det tyske ch: "to laugh" → "lachen", "through" og "thorough" → "durch", "high" → "hoch", "naught" → "nichts", "light" → "leicht" eller "Licht", "sight" → "Sicht", "daughter" → "Tochter", "neighbour" → "Nachbar".
Størstedelen af det tyske ordforråd kommer fra den germanske gren af den europæiske sprogfamilie. Der er dog en anseelig mængde låneord fra andre sprog, særligt fra Latin, græsk, italiensk, fransk og senest engelsk.
Latinske ord blev allerede importeret ind i det tyske sprogs forgænger under Romerriget og undergik alle de fonetiske forandringer, der er kendetegnet ved tysk. Deres oprindelse er dermed ikke længere genkendelige for de fleste talere af sproget (f.eks. "Pforte", "Tafel", "Mauer" fra Latin "porta", "tabula", "murus"). Lån fra latin fortsatte efter Romerrigets fald gennem kirken og klostrene. En anden vigtig tilstrømning af latinske ord kom under renæssancehumanismen. I lærd kontekst er låneordene fra latin fortsat frem til i dag - i de seneste årtier ofte indirekte gennem låneord fra engelsk. I løbet af det 15. til 17. århundrede var der stor indflydelse fra italiensk, hvilket førte til mange italienske låneord indenfor arkitektur, finans og musik. Indflydelsen fra fransk i det 17. til 19. århundrede resulterede i en endnu større import af franske ord. Den engelske indflydelse var allerede til stede i det 19. århundrede, men blev ikke dominerende før den anden halvdel af det 20. århundrede.
Notker Labeo var i stand til at oversætte aristoteliske afhandlinger i ren (oldhøj)tysk i årtierne efter år 1000. Traditionen med låneoversættelse blev genoplivet i det 18. århundrede, hvor lingvister som Joachim Heinrich Campe introducerede hundredvis af ord som stadig bruges på moderne tysk. Selv i dag er der bevægelser som forsøger at fremme "Ersatz" (erstatningen) af unødvendige fremmedord med tyske alternativer.
Som på dansk er der mange synonympar på grund af det germaniske ordforråds berigelse med låneord fra latin og latiniseret græsk. Disse ord har ofte bibetydninger, der er forskellige fra deres germanske modstykker, og ses normalt som mere videnskabelige.
Størrelsen på det tyske ordforråd er svært at vurdere. Da Deutsches Wörterbuch ("Den Tyske Ordbog") blev startet af Jacob og Wilhelm Grimm indeholdt den således allerede mere end 330.000 opslagsord i sin første udgave. Det moderne tyske videnskabelige ordforråd vurderes at være på ni millioner ord og ordgrupper (baseret op abaktse af 35 millioner sætninger i et korpus i Leipzig, som pr. juli 2003 indeholdt 500 millioner ord i alt).
Det tyske sprog bruges i tysk litteratur og kan spores tilbage til Middelalderen, hvis fremmeste forfattere var Walther von der Vogelweide og Wolfram von Eschenbach.
"", hvis forfatter er ukendt, er også et af epokens vigtige værker. Brødrene Jacob og Wilhelm Grimms indsamlede eventyr i det 19. århundrede blev verdenskendte.
Reformatoren og teologen Martin Luther, som var den første til at oversætte Biblen til tysk, ansees normalt for at have lagt grundstenene til det moderne "højtyske" sprog. Blandt de bedst kendte tyske digtere og forfattere er Lessing, Goethe, Schiller, Kleist, Hoffmann, Brecht og Heine. 13 tysktalende mennesker har vundet Nobelprisen i litteratur: Theodor Mommsen, Rudolf Christoph Eucken, Paul von Heyse, Gerhart Hauptmann, Carl Spitteler, Thomas Mann, Nelly Sachs, Hermann Hesse, Heinrich Böll, Elias Canetti, Günter Grass, Elfriede Jelinek og Herta Müller.
Brugen og læringen af det tyske sprog fremmes af en række organisationer.
Det statsstøttedeGoethe-Institut (opkaldt efter den berømte tyske forfatter Johann Wolfgang von Goethe) har som mål at forbedre kendskaben til tysk kultur og sprog i Europa og resten af verden. Dette gøres ved at afholde udstillinger og konferencer med tysk-relaterede temaer og yde træning og vejledning i at lære og mestre det tyske sprog. For eksempel driver Goethe-Instituttet den såkaldte Goethe-Zertifikat tyskkvalifikation.
Det Dortmund-baserede Verein Deutsche Sprache (VDS), som blev stiftet i 1997, støtter det tyske sprog og er den største sprogforening af borgere i verden. VDS har mere end 35.000 i mere end 70 lande. Dets grundlægger, statistikprofessor Dr. Walter Krämer, har været bestyrelsesformand for foreningen siden dens begyndelse.
Den tyske statsejede radio- og tv-station Deutsche Welle er det tyske svar på det britiske BBC World Service og sender radio- og tv-udsendelser på tysk og 30 andre sprog på globalt plan. Dets tysksprogede tjeneste er designet til folk, der søger at lære tysk, og tales derfor langsomt. Deutsche Welle driver også en E-læringsportal til at lære tysk.

Dansk er et nordgermansk sprog af den østnordiske (kontinentale) gruppe, der tales af ca. seks millioner mennesker. Det er stærkt påvirket af plattysk. Dansk tales også i Sydslesvig (i Flensborg ca. 20 %) samt på Færøerne og Grønland . Dansk er tæt forbundet med norsk. Fra et sprogvidenskabeligt synspunkt kan den fremherskende form af norsk, bokmål (og i endnu højere grad riksmål), betragtes som dansk, i hvert fald hvad skriftsproget angår. Både dansk, norsk og svensk er skandinaviske sprog og minder meget om hinanden.
Et kendetegn ved dansk er stød, men sønderjysk og dialekterne på Lolland og Falster mangler til dels stød. På bornholmsk mangler det ganske.
Den danske sproghistorie kan siges at begynde med guldhornenes berømte indskrift:
eller hvis browseren ikke er indstillet til Unicode:
fra, måske, omkring 400 e.Kr. Indskriften kan oversættes med
Sproget bliver på dette stadium normalt betegnet urnordisk og adskilte sig ikke fundamentalt fra det sprog, der taltes i det øvrige nordiske område. Omkring 800 e.v.t. udskiltes imidlertid olddansk (800-1100) fra urnordisk som et selvstændigt sprog. Olddansk var det sprog, der taltes i Danmark i vikingetiden. Omkring 1100 afløstes olddansk af gammeldansk, middelalderens danske sprog, der igen i 1500-tallet afløstes af nydansk.
Nydansk opdeles i ældre nydansk (fra starten af 1500-tallet til ca. 1700) og yngre nydansk (fra 1700 til nutiden).
Dansk kan til en vis grad sammenlignes med engelsk, da det danske ordforråd nu hovedsagelig vokser ved at optage låneord, for det meste engelske, på samme måde som engelsk indoptager ord fra andre sprog. I senmiddelalderen blev dansk udsat for en meget stærk plattysk påvirkning fra indvandrede hanseatiske købmænd og håndværkere. 25-50% af det nuværende danske ordforråd stammer oprindeligt fra plattysk. Efter reformationen spillede hertugdømmerne en stor rolle i det tyske sprogs stærke stilling, samtidig med at stort antal nordtyskere indvandrede, og tyskere blev optaget i kancellierne. Desuden var plattysk mange danske middelalderkongers egentlige modersmål, og nogle af dem kunne ikke tale dansk. Dog er det grundlæggende ordforråd stadig nordisk.
Engelsk har siden 1950'erne været hovedleverandør af låneord til dansk. I de sidste 10-15 år er sproget i mange virksomheder også blevet engelsk i takt med internationaliseringen af erhvervslivet og øget anvendelse af personale fra udlandet.
Den danske grammatik er, som andre sprogs grammatikker, en tredeling i fonologi, morfologi og syntaks med betydelige overlapninger, f.eks. hører artiklerne egentlig under morfologien, dvs. hvordan de er og (skulle det være tilfældet, dog ikke på dansk) bøjes, mens det hører syntaksen til, hvordan og hvornår de bruges. I det følgende vil rigsdansk blive brugt som mønster. Dialekterne fortjener egne artikler.
Den danske fonologi kan være ret svær at begribe for udlændinge. Dansk har et usædvanlig rigt vokalinventar, hvor der skelnes mellem 16-18 forskellige vokalkvaliteter. Desuden skelnes der mellem korte, lange og stødte vokaler.
De danske konsonanter svækkes i stavelsesfinal position, hvilket gør at der findes flere vokoide konsonanter som i fx "mad, hav, mor".
Det tryksvage e, schwa, smelter ofte sammen med nabolyde (schwa-assimilation) som derved bliver stavelsesbærende.
De uklare grænser mellem vokaler og konsonanter gør at det er almindeligt i dansk med lange vokaliske sekvenser, såsom i "røget ørred", som kan være vanskelige at afkode for folk der ikke har dansk som modersmål.
Den danske morfologi er ret simpel, idet de fleste af de bøjninger, som forefandtes på oldnordisk er forsvundet.
Som mange sprog besidder dansk to artikler, en ubestemt og en bestemt. Deres udseende er kort optalt, en – et for den ubestemte artikel og den – det (ental) og de (flertal) for den bestemte, begge to her i rækkefølgen fælleskøn – intetkøn. En mærkværdighed ved den bestemte artikel er, at den kan bruges som foranstående, og da i forbindelse med et adjektiv eller som et suffiks, og da tjener den som et nærmere bestemmende middel for det affikserede navneord.
De andre nordiske sprog eller bedre udtrykt, de andre nordgermanske sprog viser også dette fænomen.
Dansk er i hovedsagen et SVO-sprog, dvs. subjekt, verbum og objekt kommer i den rækkefølge. Dette er et fællestræk hos de germanske sprog (og er vel nok den mest udbredte type blandt verdens sprog), men stilistisk findes der naturligvis en del undtagelser.
Dansk udtale varierer mellem forskellige egne af landet og efter socialt miljø (sociolekter). De traditionelle dialekter er på retur og erstattes efterhånden af en regional udtale af rigsdansk. Overordnet inddeler sprogforskerne de danske dialekter i tre hovedgrupper: østdansk (bornholmsk), ømål (Sjælland, Fyn og øvrige øer øst for Lillebælt) og jysk, der igen deles op i sønderjysk og øst-/vestjysk (tilsammen udgør sidstnævnte nørrejysk – ikke at forveksle med nordjysk).
I de danske dialekter findes både ét, to og tre grammatiske køn, og kendeordet kan være efterhængt eller foranstillet.
Socialt betingede udtaleforskelle (sociolekter) er mest markante i København, hvor der stadig er klare skel mellem højkøbenhavnske og lavkøbenhavnske udtaleformer. På Færøerne findes den særlige skriftsprogsnære udtaleform gøtudansk. Endelige har mange fra etniske minoriteter en udtale, der afviger fra standard rigsdansk – såkaldte etnolekter.

Norsk er et vestnordisk sprog fra den nordgermanske gren af den germanske sprogfamilie og er i lighed med svensk og dansk, stærkt påvirket af nedertysk. Norsk har to officielle skriftsprog: "Bokmål" og "nynorsk". "Bokmål" (bogmål), med den uofficielle konservative form "riksmål" (rigsmål) har sin oprindelse i dansk skriftsprog. Nynorsk er derimod baseret på norske dialekter, primært fra Vestlandet. Omkring 87 procent af nordmændene skriver bokmål. Norsk ordforråd og grammatik er stærkt påvirket af dansk. Omkring 20% af nordmændene taler de sproglige varianter standard østnorsk, trønderfint og penbergensisk, der lingvistisk set er danske dialekter. Mens de øvrige 80% taler norske dialekter, dog ofte påvirket af standard østnorsk.
Norsk kan føres tilbage til de vestnordiske dialekter af norrønt, som også islandsk og færøsk er udgået fra, men afstanden til disse "ønordiske" sprog er i dag langt større end afstanden til de østnordiske sprog dansk og svensk. Det er vanskeligt at afgrænse norsk mod svensk og dansk efter rent sproglige kriterier; i praksis kan "moderne norsk" siges at være de skandinaviske dialekter og standardsprog, som har geografisk tilknytning til Norge.
Norsk som skriftsprog blev fra senmiddelalderen erstattet af dansk skriftsprog. Videreførelsen af det danske skriftsprog blev senere kaldt riksmål og bokmål. Dette sprog var frem til retskrivningsreformen af 1907 identisk med dansk. Midt i 1800-tallet opstod landsmål, senere nynorsk, som et alternativt skriftsprog baseret på flere norske dialekter. Dette gav stødet til den norske sprogstrid, en langvarig strid mellem tilhængere af de forskellige målformer og retskrivninger. Omkring 87–89 % af nordmændene bruger i dag bokmål som deres vigtigste skriftsprog, mens resten bruger nynorsk.
Når det gælder norsk som talesprog må der sondres mellem norsk i historisk forstand og "moderne norsk" talesprog. "Moderne norsk" består dels af de traditionelle norske dialekter, som bruges i det meste af Norge, og dels af standardsprog, hovedsagelig standard østnorsk, som har deres genetiske (historisk-lingvistiske) oprindelse i dansk talemål. Standard østnorsk indtager en særstilling, ved at dette standardsprog ikke er en norsk dialekt og i høj grad har fortrængt de stedbundne dialekter i Østlandet, dvs. de østnorske talemål.
Norsk er et nordisk sprog i den germanske gruppe i den indoeuropæiske sprogfamilie. 
Traditionelt har sproget været klassificeret som et vestnordisk sprog sammen med islandsk og færøsk, mens dansk og svensk har været klassificeret som østnordiske sprog. Dette er baseret på fonologiske forskelle som opstod tidligt i norrøn tid. Denne klassificering er problematisk, fordi den tillægger dialektforskelle indenfor det fastlandsnordiske dialektkontinuum større vægt end skellet mellem tydeligt adskilte sprog, fordi de førstnævnte forskelle er ældre end de sidstnævnte. Desuden går en del af skellene mellem vest- og østskandinavisk tværs igennem det norske sprogområde, og endvidere har skriftsproget bokmål mange østnordiske træk på grund af sit nære slægtskab med dansk og kan i sin mest konservative variant siges at være nærmest rent østnordisk. Det standardiserede talesprog knyttet til bokmål, standard østnorsk, klassificeres heller ikke som en norsk dialekt. Et skel mellem vestnordisk og østnordisk opleves derfor som problematisk og lidet relevant for moderne norsk.
Efter en nyere klassificering baseret på de moderne nordiske sprog, udgør norsk og svensk "nordskandinavisk". Nordskandinavisk udgør sammen med "sydskandinavisk" (dansk) fastlandsnordisk, som sammen med ønordisk danner den nordiske undergruppe af germansk.
"Moderne norsk" talesprog kan inddeles i norske dialekter samt standardsprog, som har deres genetiske oprindelse (sproglige stamtræ) i dansk sprog, særlig repræsenteret ved dannet dagligtale og den moderne videreførelse af dette talesprog, standard østnorsk. Standardsprog kan også regnes som sociolekter for byborgerskabet i de østnorske byer, samt Bergen og Trondheim. De norske dialekter er derimod de traditionelle stedbundne, lokale talemål med rødder i talemålet før dansketiden. Standardsprog, dialekter og (dansk) skriftsprog har gennem århundrerne gensidigt påvirket hinanden.
Norsk talesprog er i synkront perspektiv kendetegnet af relativt store dialektforskelle og stærke, livskraftige dialekter. Dialektforskellene kan blandt andet tilskrives store geografiske afstande, og at fjeldlandskabet har begrænset kontakten mellem folk i tidligere tider. Det specielle ved Norge er den stærke stilling dialektbrug har fået i nyere tid. Med undtagelse af situationer hvor man er bundet af manuskript, er det relativt usædvanligt for dialekttalende at lægge om til et af «standardsprogene», selv i mere formelle sammenhænge.
Man skelner mellem to hovedgrupper af dialekter i Norge, østnorsk og vestnorsk. De østnorske dialekter tales på Østlandet, i Trøndelagen og i Nordmøre; de vestnorske dialekter tales i Agder-fylkerne, på Vestlandet inklusive Sunnmøre og Romsdal, og i Nordnorge. Hovedkriteriet for skellet er den såkalte "jamvektslov": i østnorske dialekter blev de tryklette endevokaler fra norrønt svækket til "e" eller bortfalder i ord med lange (og dermed mere betonede) rodstavelser, men holder sig uændret i ord med korte rodstavelser. Et andet særtræk ved østnorske dialekter er, at de har tykt l, hvor skriftbilledet har «l» eller «rd». Den mest iørefaldende forskelle er imidlertid, at østnorske dialekter har lavtone, mens vest- og nordnorske har højtone, det vil sige, at et ord som «Bergen» har initial lav tone i Østnorge, men høj eller faldende tone i Vest- og Nordnorge.
Det østnorske dialektområde kan inddeles i østlandsk og trøndersk, og det vestnorske område kan inddeles i vestlandsk og nordnorsk.
Udover norske dialekter finder man flere standardsprog i Norge: Standard østnorsk (tidligere dannet dagligtale) i Østlandet, penbergensk i Bergen og fintrønder i Trøndelagen. Disse talemål kan opfattes som både standardsprog og sociolekter. Det højere talemål adskiller sig særlig i morfologi fra de omkringliggende dialekter, og hører hverken til de østnorske eller vestnorske dialekter. De er ikke norske dialekter i lingvistisk forstand, men en del af talesproget i Norge som sammen med dialekterne udgør moderne norsk.
Det norske alfabet er siden 1955 identisk med det danske og har 29 bogstaver. Det bygger på det latinske alfabet, og har i tillæg de tre vokaler "æ", "ø" og "å", som har deres plads i slutningen af alfabetet.
Bogstaverne "c", "q", "w", "x" og "z" bruges næsten udelukkende i lånord. Enkelte norske efternavne bliver også skrevet med disse bogstaver.
Nogen vokaler kan modificeres ved at bruge diakritiske tegn: "é", "è", "ê", "ó", "ò", "â", og "ô". På nynorsk kan også "ì", "ù" og "ỳ" forekomme. De diakritiske tegn er ikke obligatoriske, men kan i nogle tilfælde adskille forskellige betydninger af ordet, fx "for", "fór", "fòr" og "fôr" på nynorsk. Visse låneord bliver skrevet med andre diakritiske tegn, særlig "ü", "á" og "à".
Før 1885 havde norsk kun én officiel målform, og dette skriftsprog var i alt væsentlighed identisk med dansk. Sproget gik under forskellige navne, men blev i 1800-tallet stort set bare kaldt norsk. Gennem Ivar Aasens arbejde med at skabe sproget landsmål blev der etableret en situation med to skriftlige målformer. I 1885 vedtog Stortinget at bede regeringen, «om at træffe fornøden Forføining til at det norske Folkesprog som Skole- og officielt Sprog sidestilles med vort almindelige Skrift- og Bogsprog».
Videreførelsen af det danske skriftsprog var i hovedsagen identisk med skriftsproget i Danmark indtil 1907, med undtagelse af nogen få enkeltord. Både dansk og norsk gennemgik i 1800- og 1900-tallet en gradvis reform af skriftsproget. Gennem reformerne i 1907 og 1917 gik det sprog, som dengang var kendt som riksmål og som i 1929 fik det officielle navn bokmål, fra at være nærmest identisk med dansk til at få et mere fornorsket udtryk. Udviklingen af dette skriftsprog blev fra 1938 præget af strid mellem de som ville smelte sproget sammen med nynorsk for at skabe et «samnorsk», og de som modsatte sig denne udvikling. Da den norske sprogstrid brød ud for alvor tidligt i 1950-erne begyndte Det Norske Akademi for Sprog og Litteratur at lave en alternativ retskrivning, der blev kaldt riksmål, som blev brugt af store dele af hovedstadspressen anført af Aftenposten. Efter at samnorskpolitikken havde vist sig mislykket, blev Vogt-komitéen («sprogfredskomiteen») nedsat, noget som resulterede i en reform af officielt bokmål i 1981 i konservativ retning. I 2005 fulgte endnu en reform som nærmest eliminerede forskellene mellem riksmålsnormalen og (moderat) bokmål.
I dag rummer den officielle variant af bokmål, som normeres af Språkrådet, både former som kaldes moderat bokmål og former som kaldes radikalt bokmål. Moderat bokmål er mere eller mindre identisk med Det Norske Akademis riksmålsnorm.
Ivar Aasens oprindelige landsmål fik ved Stortingsvedtag i 1929 navnet nynorsk. Samnorskpolitikken førte fra 1938 til at en lang række «bokmålsformer» blev taget ind i nynorsk. I dag rummer nynorsk, som officielt normeret af Språkrådet, mange forskellige former. Tilhængere af Ivar Aasens oprindelige skriftsprog, den mest konservative variant af nynorsk, kalder dette sprog høgnorsk, som bliver fremmet af Ivar Aasen-sambandet.
Af Norges 431 kommunener, har 160 bokmål som officiel målform og 114 nynorsk, mens 157 kommuner er sproglig neutrale. De fleste kommuner med nynorsk som målform ligger i Vestlandet, Sørlandet, i Gudbrandsdalen, Hallingdal og Vest-Telemark. Per 1. juli 2009 har de tre fylker (Møre og Romsdal, Sogn og Fjordane og Hordaland) med nynorsk som målform 829 417 indbyggere. De to fylker (Østfold og Vestfold) med bokmål som målform har 500 254 indbyggere. De fire fylker (Møre og Romsdal, Sogn og Fjordane, Hordaland og Rogaland) med nynorsk som flertalsmålform har 1 253 610 innbyggere. De ni fylker (Østfold, Akershus, Hedmark, Oppland, Buskerud, Vestfold, Vest-Agder, Nordland og Finnmark) med bokmål som flertalsmålform har 2 140 590 indbyggere.
Rundt regnet 86,1 % af grundskoleeleverne i Norge havde bokmål som oplæringsmål i 2007, mens 13,9 % havde nynorsk som målform. 11,1 % af de værnepligtige opgav nynorsk som målform i 2005. Dette var en stigning på 1,7 % fra året før. Rundt regnet 89 % beder om at få selvangivelsen på bokmål. 9 % af de bøger som blev udgivet på norsk i 2003 var på nynorsk. 89 % af aviserne i Norge redigeres på bokmål, 6 % på nynorsk og 5 % på begge målformer.
Norsk har udviklet sig fra det fælles skandinaviske sprog "urnordisk" som blev brugt i perioden 200 til 500. Skriftlige kilder af urnordisk finder vi i runeinskripsjoner. Urnordisk må have været gensidig forståeligt med de vestgermanske sprog, som blandt andet engelsk, tysk og nederlandsk har udviklet sig fra.
Omkring 500 gik urnordisk ind i en periode med bortfald af stavelser, den såkaldte "synkopetid". For eksempel blev de urnordiske navne "AnulaibaR" og "HarjawaldaR" forkortet til "Óláfr" og "Haraldr" (i dag "Olav" og "Harald"). Disse forandringene var så omfattende, at sprogene før og efter synkopetid ikke ville vært gensidigt forståelige, men nordisk og vestgermansk adskilte sig ikke fuldstændig på grund af sprogkontakt og parallel udvikling.
Sproget i Norden fra omkring 700 kaldes "norrønt". I norsk sprogvidenskab bliver "norrønt" traditionelt først og fremmest brugt om sproget i Norge og på Island, selv om dialektforskellene i det nordiske sprogområde var minimale, og sproget i samtiden blev opfattet som et sprog, kaldet "norrǿna" eller "dǫnsk tunga" (dansk tunge). Fra 700-tallet opstod alligevel visse dialektforskelle, og det er vanligt at tale om en vestnordisk dialekt i Norge og på Island og Færøerne og en østnordisk dialekt i Sverige og Danmark. For eksempel blev de gamle diftonger monoftongeret i øst, så hvor svensk og dansk i dag har "sten", "røs" og "løs", har mange norske dialekter "stein", "røys" og "laus". Også islandsk og færøsk beholdt diftongerne.
Norrønt sprog havde på grund af vikingernes rejser og erobringer stærk indvirkning på oldengelsk på denne tid, og det bidrog til at opretholde den gensidige forståelighed. Forskellen kan have været omtrent som forskellen mellem norsk og svensk i dag.
Fra omkring 1200 adskilte dansk sig stadig mere fra norsk og svensk. Dansk mistede skillet mellem flere vokaler i grammatiske endelser, sådan at hvor norsk og svensk veksler mellom "e", "a" og "o" har dansk kun "e". Dansk fik også en særegen fonologisk udvikling, blandt andet får dansk sine "bløde konsonanter" og det danske "stød" opstod på denne tid. Dette dialektskel er større end det ældre skel mellom østnorsk og vestnorsk, og det er først og fremmest dette som gør, at nordmænd har vanskeligere ved at forstå mundtlig dansk end svensk.
De norske norrøne dialekter frem til omkring 1350 kaldes gammelnorsk. Gammelnorsk blev skrevet både med runer og med det latinske alfabet, som blev indført sammen med kristendommen i 1000-tallet. Da mange af de skrivekyndige døde i den sorte død i 1349 blev det norske skriftsprog svækket.
Det norske sprog fra den sorte død til reformationen i 1536 kaldes "mellemnorsk". På ny gik norsk ind i en periode med store forandringer og forenklinger. De samme ændringer skete i stor grad i svensk og dansk, sådan at afstanden mellem de skandinaviske sprog ikke øgedes betydeligt. En vigtig drivkraft i sprogændringerne i denne periode var den udstrakte kontakt med hanseatiske handelsmænd, det vil sige nordtyskere, og deres nedertyske sprog. Ikke mindst gælder det ordforråd som i stor grad blev byttet ud. Skandinaver og nordtyskere kunne således forstå hverandre, men med det resultat, at afstanden til de ønordiske sprog islandsk og færøsk øgedes, og det nordiske sprogområde blev definitivt delt.
På grund af Kalmarunionen fra 1397 og derefter unionen med Danmark blev dansk skriftsprog stadig mere brugt i Norge. Norsk holdt sig bedst i de såkaldte bondebreve, som i hovedsagen var sagsdokumenter fra retsvæsenet. Her finder man skriftlig norsk langt op i 1600-tallet.
Fra 1500-tallet fik de skandinaviske sprog en form, som nutidens skandinaver ville have kunnet forstå. Dette stadie af norsk sprogudvikling kaldes nynorsk. Siden norrøn tid var kasussystemet blevet stærkt svækket, selv om enkelte norske dialekter fremdeles har bevaret skellet mellem nominativ og dativ. De personlige pronomener har også beholdt et todelt kasussystem som i skillet mellom "du" og "deg".
Den første systematiske granskning af det nynorske sprog blev udført af Ivar Aasen. I 1840-erne rejste han rundt i landet og studerede dialekterne. I 1848 publicerede han Det norske Folkesprogs Grammatik og i 1850 kom Ordbog over det norske Folkesprog. Dette arbejde blev mødt med stor velvilje i samtiden, og han regnes nu som grundlæggeren af norsk sprogvidenskab.
I 1852 skabte Aasen målstrid, da han udtrykte ønske om at lave en normalform af folkesproget til almen brug. Nogen skriftnormal fandtes endnu ikke, og Aasen var derfor ikke klar til kamp og prøvede at afdramatisere sagen. Den første skitse til en normal kom i 1853 med "Prøver af Landsmaalet i Norge". Den første virkelig store strid opstod i efteråret 1858, da journalisten og digteren Aasmund Olavsson Vinje startede ugebladet Dølen, det første tidsskrift på det nye landsmål. Aasen fuldførte landsmålsnormalen med publiceringen af Norsk Grammatik i 1864 og Norsk Ordbog i 1873. Partiet Venstre tog målsagen op, og i 1885 blev landsmålet sidestillet med det danske skriftsprog, eller "vort almindelige Skrift- og Bogsprog" som det hed i stortingsvedtagelsen. Den første officielle retskrivning kom i 1901, og i 1907 blev der indført obligatorisk eksamen i landsmål ved studentereksamen.
Med reformationen og bogtrykkerkunsten øgedes skriftsprogets betydning, og mange af Europas skriftsprog fik sin moderne form i arbejdet med bibeloversættelserne på denne tid. I Skandinavien fik vi to standardskriftsprog, et svensk baseret på dialekterne i og omkring Stockholm, og et dansk baseret på dialekterne omkring Øresund og i Nordsjælland. I Norge befæstede dansk sin stilling.
I 1600-tallet udviklede der sig et "højtidssprog" i Norge med skriftsproget som rettesnor. En skriftret læseudtale af dansk blev brugt som prædikesprog i kirkerne og senere i konfirmationsundervisningen og skolerne. I skolerne varede dette til Stortinget i 1878 vedtog, at undervisningen skulle gives på «Børnenes eget Talesprog». At tale sådan blev ifølge Jonas Ramus' ordliste fra Ringerike i 1698 kaldet at "knote", med «hand har lært at knote» som eksempel. "Klokkerdansk" er også brugt om dette talesprog.
Ved siden af højtidssproget udviklede der sig en dansk-norsk dagligtale, som efterhånden blev modersmål for den norske overklasse. Udviklingen begyndte i 1600-tallet, men så sent som i 1800-tallet kunne der fremdeles være stærkt dialektpræg i denne såkaldte "dannede dagligtale". Det dansk-norske talesprog var mest dansknært i slutningen af 1800-tallet. Dansk-norsk var et koinéspråk, det vil sige en blanding af gensidigt forståelige dialekter, men "transplanteret" ind i et område hvor det skiller sig ud fra dialekterne som omgiver det. For eksempel havde dansk-norsk i modsætning til dialekterne i Oslo og området rundt om Viken ikke noget ligevægtssystem, kun én vokal ('e') i grammatiske endelser, monoftonger for de fleste gammelnorske diftonger, lille brug af retroflekser og tykt l, og det havde i nogen grad bløde konsonanter.
Selv om det også før 1814 var kendt blant sproginteresserede embedsmænd, at norsk kunne kaldes et eget sprog med lige så stor ret som dansk og svensk, og selv om norske digtere siden midten af 1700-tallet havde benyttet særnorske ord i det danske skriftsprog, er det først i 1830erne at ønsket om et norsk skriftsprog bliver klart udtrykt. Det begyndte med Henrik Wergeland, som forsvarede brugen af norske ord i digtning og folkeoplysning med det mål at udskille et selvstændig norsk skriftsprog. Mens Wergeland begrænsede sig til en leksikalsk fornorsking, tog først Ludvig Kristensen Daa og senere særlig Knud Knudsen til orde for ortofone eller "lydrette" retskrivingsprincipper efter inspiration af den danske ortofonibevægelse. Et centralt spørgsmål var hvilket talemål som skulle ligge til grund for den lydrette skrivemåde. Knudsen argumenterede mod højtidsspråket, fordi ingen havde det som deres naturlige talemål, og kom frem til princippet om at basere skriftsproget på «den almindeligste Udtale af Ordene i de dannedes Mund», med andre ord den dansk-norske dagligtale. Knudsen så for sig en gradvis fornorsking i denne retning, men fik ikke mulighed for at opleve det selv. Den første retskrivning baseret på hans principper kom i 1907 og grundlagde det som i dag hedder bokmål. Han kaldes derfor ofte "bokmålets far".
Hvis Knud Knudsen er bokmålets far, må Moltke Moe være "samnorsks far". Han var en af mændene bag retskrivningsreformen af 1907, men allerede i 1900 skrev han, at han så en retskrivning baseret på Knudsens principper som «det første store steg henimot en målform som én gang kan "samle" vort land, med rum for "alt" norsk, for by som for bygd, mot et mål som med rette kan kaldes " 'riksmål'", med rette " 'landsmål' "– "fordi det er Norges lands, Norges rikes mål".» Inspireret af succesen i 1907 fortsatte Moe med at arbejde for nye sprogreformer med tanke på en fremtidig sammensmeltning. I 1909 brugte han ordet "samnorsk" om dette fremtidssprog. Traditionelt er han derfor blevet regnet som ophavsmanden til samnorskbegrebet, men Arne Garborg brugte det allerede i 1877 i omtrent samme betydning.
Moe døde i 1913, men ideerne blev videreført af Stortinget, som dette år på regeringens anmodning bevilgede 6 000 kroner til en komité «til at ta under overveielse spørsmaalet om en revision av saavel landsmaalets som riksmaalets retskrivning». Komiteens mandat er det første stortingsvedtaket som kan sies å underbygge den kommende samnorskpolitikken: «Endelig kan det kanske ogsaa være spørsmal om en viss tilnærmelse i grammatisk henseende mellem de to maalformer, forsaavidt en saadan tilnærmelse kan bygge paa levende taleform.»
Retskrivingsreformen blev gennemført ved kongelig resolution i 1917. De obligatoriske ændringer var relativt forsitige, men i tilgift kom valgfrie tilnærmingsformer. Spørgsmålet kom op til debat i Stortinget i 1919 efter interpellation fra Carl Joachim Hambro d.e.. Einar Lundeby skriver i 1966:
I Stortinget faldt forslaget om at afvise reformen med 58 mod 68 stemmer, et forslag om udsættelse faldt med stortingspræsidentens dobbeltstemme.
Norges Lærerlag støttede reformen og havde forud for debatten opfordret Stortinget til ikke at kalde den tilbage. Efter afgørelsen tog indførelsen af de valgfrie tilnærmingsformer i skolerne fart. Efteråret 1920 fremlagde Østlandsk reisning en liste over de 305 af landets 674 kommuner som havde vedtaget at tage dem i brug, 86 af disse havde landsmål i mindst én kreds.
Dette år blev Riksmålsvernet stiftet, noget som markerede starten på den private normeringa af riksmålet. Ellers var Aftenposten blandt de stærkeste modstanderne af officiel normeringspolitik og tog først 1907-retskrivningen i brug i 1923 og 1917-retskrivningen i 1928.
I forbindelse med ændringer i lærerskoleloven i 1929 kom spørgsmålet om navnet på målformene opp. Landsmålet skiftede navn til "nynorsk", mens navnet "bokmål" blev videreført fra tidligere lovpraksis, selv om skriftnormen siden 1907 havde været kaldt "riksmål". Forslag om at bruge "riksmål" eller "dansk-norsk" i stedet for "bokmål" faldt med henholdsvis 13 mod 22 og 17 mod 18 stemmer i Lagtinget. Dette har siden været regnet som den officielle afgørelse på navnespørgsmålet. Efter dette har riksmålsbevegelsen brugt navnet "riksmål" om sin private norm i modsætning til den officielle bokmålsnorm.
I 1938 kom rettskrivingsreformene i bokmål og nynorsk som i dag blir husket som de store samnorskreformer. Hovedarkitekten var historikeren, målmanden og arbeiderpartimanden Halvdan Koht. Principperne reformen byggede på var som i 1917 samordning af skrivemåder i målformene og fælles tilnærmelse til østlandsdialektene. For at rydde op i den store valgfrihed som 1917-retskrivningen havde indført, blev de tilladte former delt i to: hovedformer og sideformer. Hovedformene skulle bruges i lærebøger, mens sideformene var tilladt at bruge for elever. For bokmålets del var det nyt at mange former uden basis i den «dannede tale» eller "standard østnorsk" blev eneformer eller eneste hovedformer. Bl.a. blev "ramn", "vatn", "botn" og "fram" eneformer, mens "mjøl" og "mjølk" ble hovedformer (med "mel" og "melk" som sideformer). Dette vakte meget stærke reaktioner i riksmålsbevægelsen. I nynorsk var det også de traditionelle former som blev fjernet eller sat i klammer. I Noregs mållag var man delt i synet på reformen, og der udbrød intern strid. Det endte med et kompromis som i praksis accepterede tilstanden.
Nynorsk havde siden begyndelsen af 1900-tallet været på fremmarch i Norge. I forbindelse med at lærebøgerne måtte skiftes ud efter 1938, valgte endnu flere skolekredse at gå over til nynorsk. I 1943 brugte halvparten af landets skolekredse nynorsk, noget som omfattede en tredjedel af eleverne.
Efter krigen intensiverede Riksmålsforbundet under ledelse af Arnulf Øverland kampen mod det de kaldte «samnorskretskrivningen». De organiserede Foreldreaksjonen mot samnorsk i 1951 og stiftede Det Norske Akademi for Sprog og Litteratur i 1953. Denne motstand må siges at have været en hovedårsag til at myndighederne efterhånden opgav tilnærmingnerne fra bokmålets side.
I 1952 blev Norsk språknemnd oprettet med mål om at fremme tilnærmning mellem de to skriftmål på folkemålets grund. I 1959 kom den nye læreboknormalen for begge målformer. For nynorsks del betød den en yderligere tilnærmning til bokmål. Denne gjelder fremdeles for nynorsk, bare med mindre ændringer. For bokmålets del ønsket nævnet at være mere forsigtig på grund af den stærke modstand efter 1938, og noen traditionelle riksmålsformer kom tilbage. Men samtidig blev valgfriheden i læreboknormalen reduceret ved at flere riksmålsformer blev gjort til sideformer. Derfor mødte også denne reform stærk modstand fra riksmålsbevegelsen.
I 1959 blev Landslaget for språklig samling stiftet, og i 1966 lancerede de det første fulstændige forslag til en samnorsknormal eller samlenormal, men denne fik aldrig nogen stor betydning.
I 1972 tog Norsk Språkråd over for Norsk språknemnd. I 1981 blev tilnærmingspolitikken i praksis opgivet ved at mange traditionelle riksmålsformer igen blev hovedformer i bokmål. Samme år overtog Det Norske Akademi ordbogs- og normeringsarbejdet fra Riksmålsvernet. Tilnærmningspolitikken ble officielt ophævet af Stortinget i 2002, og i bokmålsretskrivningen af 2005 blev skeillet mellem hovedformer og sideformer ophævet.
De fleste norske dialekter har 18 monoftonger og seks diftonger.
Der er en del variation dialekterne imellem når det gælder realisering af vokalerne, men variationen når det gælder diftonger er større. De seks diftonger bliver skrevet "ei, øy, au, ai, oi, ui". De tre første er vanlige, de går tilbage til urnordiske diftonger, og flere østlige dialekter har monoftong i stedet for diftong her (for eksempel "stenrøs" for "steinrøys". Østlandsk bymålsudtale af diftongene er æi øy æʉ ɑi ɔy ʉi, trøndersk udtale av de tre første er ei øy øʉ. Diftongene har en del fællestræk, for eksempel er alle stigende, bortset fra den sidste, som er afvigende både ved at have to høje vokaler, og ved at den er repræsenteret i ordforrådet med kun et par ord: "(å) huie" og "(i) hui (og hast)".
Noget forenklet kan man tale om tre konsonantsystemer i norske dialekter. I sør- og vestlandsk har man det enkleste system. Østlandsk har i tilgift retroflekser, og nordenfjelds har man både retroflekser og palatalisering.
Retroflekst flap eller "tykt l" er en relativt sjælden sproglyd på verdensbasis. Den findes i alle østnorske dialekter og i visse vestnorske dialekter i grænseområdene til østnorsk, nemlig romsdalsk og sydlig nordlandsk. Traditionelt har standard østnorsk undviget retrofleksene, men disse er nu i høj grad accepterede i overensstemmelse med de omkringliggende dialekter. Undtagelsen er tykt l som fremdeles undgås, hvor skriftsproget har «rd».
Norske vokaler kan være korte eller lange. Fonologisk set har norske konsonanter ikke længdeforskel. Selv om det er muligt at måle en lille forskel i længde mellem konsonanter, er dette altid afhængigt af vokallængde, og forskellen er langt mindre end den er det for lange og korte vokaler.
Forskellen mellem lette og tunge stavelser er afhængig af længde. En tung stavelse i norsk er en stavelse med konsonant og/eller med lang vokal i rimet i stavelsen.
Tryk i norsk falder på den sidste tunge stavelse i stammen ordets stamme. I den oprindelige norske del af ordforrådet indebærer dette at trykket falder på første stavelse:
I sammensætninger falder hovedtrykket på sammensætningens første led; senere led får bitryk.
En del ord følger dog ikke denne regel. Disse skal være mærket som undtagelser i leksikon, således at stammens sidste stavelse er „usynlig“ for trykplacering. Dette gælder blandt andet låneord med endelsen "-or", og en del andre ord.
I de fleste norske dialekter bliver hovedtryk realiseret på en af to forskellige måder, enten som "tonelag 1" eller som "tonelag 2". Tonelag 2 går historisk tilbage til ord som havde to stavelser i gammelnorsk. Dermed har de fleste flertalsformer tonelag 2 ("²hester, ²piler"). Omlydssubstantiv havde flertalsendelse uden konsonant, og har dermed tonelag 1 i dag ("¹føtter, ¹hender").
Nye låneord får som regel tonefald 1 ("¹kajakk, Tim¹buktu"). Tonelag i sammensatte ord er fordelt efter et kompliceret mønster, hvor tendensen er at hvis konsonantene omkring sammenføjningen er ustemte og/eller obstruenter, er det mere sandsynligt med tonelag 1. Det er som om en stor hindring er med og deler ordet i to, således at det bliver tonelag 1, mens stemte konsonanter er med og holder ordet sammen, prosodisk set. Således heter det "¹ferskfisk" men "²villaks".
I dialekterne bliver tonefaldene realiseret forskelligt, men den leksikalske tilordning er stort set den samme fra dialekt til dialekt. Hovedinddelingerne går mellem lavtonedialekter (Østlandet og Trøndelag) og højtonedialekter (Vestlandet og Nord-Norge). Lavtonedialekter realiserer tonelag 1 som lavtone og tonelag 2 som faldende tone, mens højtonedialekter realiserer tonelag 1 som højtone og tonelag 2 som stigende tone. Dette er en forenkling; særlig i grænseområderne mellem de to hovedsystemer er forholdene mere komplekse.
Ikke alle dialekter har tonefald. Tonefald mangler i dialekterne omkring Bergen, og i Nordnorge fra Nord-Troms og nordover. Begge disse områder har haft stor grad af sprogkontakt med andre sprog, og i alt fald for Nordnorge er nok finsk og samisk substrat grunden til det manglende tonefald.
Norske substantiver bliver bøjet i bestemthed (bestemt/ubestemt), numerus (ental/flertal) og kasus (nominativ/genitiv).
Som i de fleste andre indoeuropæiske sprog er substantiverne i norsk inddelt i bøjningsklasser, først og fremmest genus og stærk/svag bøjning. Norske substantiver har tre køn: hankøn, hunkøn og intetkøn. Undtagelsen er bergensdialekten og konservative varianter af bokmål, som bare har hankøn og intetkøn.
Bøjningen af regelmæssige substantiver afhænger af kønnet. Fra og med 1. juli 2005, kan alle hunkønssubstantiver på bokmål bøjes som om de var hankøn. I nogle varianter af nynorsk er der et stærkt og et svagt bøjningsmønster for hunkøns- og intetkønssubstantiver.
Norske substantiver kan bøjes på 8 forskellige måder (der findes nogle undtagelser):
Eksempler på et substantiv med flere end 8 forskellige former:
Norske adjektiver bliver bøjet i grad ("fin – finere – finest") og genus. Med undtagelse af "liten" ("lita, lite"), og i nogen dialekter andre adjektiver på -en, er opposition mellem maskulinum og femininum neutraliseret, og bare neutrumsformen er afvigende. Bøjning i køn gælder kun adjektiver i positiv ubestemt ental, gradbøjede adjektiver, og adjektiver i flertal og/eller bestemt form ("finere, finest, fineste, fine") har ikke genusbøjning.
Adjektiverne bliver bøjet i bestemthed og numerus, som substantiver. De adskiller sig alligevel fra hverandre ved, at de ved substantiverne er inherente kategorier, hvor adjektiverne retter sig efter substantivet. Eksponenterne for de ulige træk i hver kategori er også helt forskellige fra de eksponenter som findes indenfor substantivbøjningen. Flertal bliver udtrykt med "-e" for adjektivene, men med blandt andet "-er" for substantiverne ("gule soler").
Der er to bøjningsparadigmer for adjektiverne; den svage bøjning bruges når argumentet er bestemt, og den stærke bruges når argumentet er ubestemt:
Regelmessige norske verber har syv bøjningsformer, med verbet "leve" som eksempel er det disse formene: fire finitte former: "lever" (presens), "levde" (preteritum), "leve" (optativ), "lev" (imperativ) og tre infinitte former: "leve" (infinitiv), "levende" (presens partisipp) og "levd" (perfektum participium). I skolegrammatikken bliver den imperfektive partisippel kaldt «præsens participium».
Verber kan inddeles i forskellige bøjningstyper, i "svage" og "stærke", og efter om de danner præteritum med suffiks eller ikke. Svage verber danner preteritum med suffiksene "-a/et" eller "-te/-(d)de", fordelingen dem i mellem er afhængig af fonologiske egenskaber ved stammen. Enstavede stammer ("å nå") har suffikset "-dde", stammer med tryk på sidste staving og tonelag 1 ("å reparere") har suffikset "-te", det samme har stammer med visse fonologiske strukturer. Alle andre svage verber danner præteritum med "-a/et". Stærke verber danner præteritum med vokalveksling i stammen, såkaldt aflyd.
Norske verber kan også inddeles i hovedverber og hjælpeverber. Hjælpeverberne er en lukket klasse af verber som bliver brugt dels til at lave sammensatte tidsformer ("Vi har gått"), og dels til at markere talerens indstilling til indholdet i sætningen ("Vi må gå nå"). Syntaktisk adskiller hjælpeverberne sig fra andre verber ved at de tager infinitiver som komplement uten infinitivsmærke, jf. "Vi prøver å gå nå", der "prøver", til forskjell fra "må", ikke er et hjælpeverbum.
Norsk har syv lukkede ordklasser, det vil sige ordklasser som har grammatisk funktion, og som har et endelig antal medlemmer. Adverbier, determinativer, interjektioner, konjunktioner, præpositioner, pronomener og subjunktioner udgør disse ordklasser i norsk.
De personlige pronomener bøjes i to kasus: nominativ og akkusativ. Nogen dialekter har dativ i stedet for akkusativ. Adjektiv samsvarsbøjes med pronomen på samme måde som med substantiv. Af pronomenerne er det kun de personlige, som har bøjning.
De fleste determinativer bøjes efter køn og tal i samsvar med deres argument. Visse determinativer bøjes ikke.
De fem øvrige lukkede ordklassene har ingen bøjning.
Grundstammen af norske ord er arveord fra indoeuropæisk. De lukkede ordklasser er de som har overlevet længst, mens åbne ordklasser er mere udsatte for udskiftninger. De allerfleste stærke verber er arveord, fordi dette bøjningsmønster ikke har været produktivt meget længe. Aflyd er også så tilpas gammelt, at de fleste ord med aflyd i bøjningsmønsteret er arveord (for eksempel "å drive – dreiv").
Sprogsamfund låner ord fra mere prestigefulde sprogsamfund via tosprogede. Studier af låneord i norsk afspejler dermed samfundsmæssige forhold i Europa op gennem århundrederne. Med indførelsen af kristendommen kom der en god del låneord ind i norrønt. Af låneordene i Fritzners "Gammelnorsk Ordbog" er cirka 61 % fra latin, 25 % fra gammel- og mellemhøjtysk, 7 % fra gammelfransk og under 5 % fra gammelengelsk. De fleste latinske låneord er knyttet til kristendommen, mange tyske ord til handel, og mange franske ord til hofliv. Hovedtyngden af låneordene i mellemnorsk kom fra nedertysk. Det er anslået at halvdelen af ordforrådet i norsk kommer fra nedertysk.
Mængden af nye låneord er vokset kraftig siden midten af det 20. århundrede, og ikke mindst efter at fjernsynet og senere Internettet er blevet udbredt i norske hjem. Det er særlig engelsk der hentes ord fra. Tor Guttu (leksikograf) mener at «cafésvensk» var kendt i Norge omkrin 1900. 
Umiddelbart før 2. verdenskrig registrerede filologen Aasta Stene omkring 530 engelske ord som var i brug i norsk. Lignende undersøgelser er foretaget senere, og det blev klart, at tendensen var, at stadig flere engelske ord kom i brug. "Anglisismeordboka" fra 1997 har omkring 4000 opslagsord, det vil sige omkring syv og en halv gang så mange som Stene fandt. Engelske ords andel blandt låneord er også steget markant, og udgør i "Bokmålsordboka" og "Nynorskordboka" henholdsvis cirka 10 og 12 procent af lånordene.
Mens lånordene fra engelsk i 1950-årene i høj grad var knyttet til ungdomskultur, har fænomenet spredt sig også til andre felter. Mens ungdomskulturen fremdeles er et vigtigt område, finder man også særligt ord knyttet til teknologi, fritidsaktiviteter, sport og erhvervsliv.
Norvagisering er at give låneord norsk skrivemåde. De allerfleste gamle låneord har norsk skrivemåde, men for nye låneord kan der være betydelig modstand mod at fornorske skrivemåder efter at den udenlandske skrivemåde først er etableret. Mens skrivemåter som "sitron", "sjåfør" og "kul" for "citron", "chauffeur" og "cool" ikke skaber særlig opmærksomhed, blev forslag om norvagiseringer som "sørvis", "sirka", "beiken" og "pøbb" til dels latterliggjort, da Språkrådet foreslog dem i 1996.
Fornorsking er at finde et afløsningord i stedet for låneord. Eksempler er "idémyldring" for "brainstorm", "nettleser" for "(web)browser" eller "kringkasting" for "broadcasting".
Et afløserord kan laves på flere forskellige måder, hovedsagen er, at man forstår hvad ordet drejer sig om. En måde er at oversætte direkte. "Mountain bike" oversættes med "fjell-/terrengsykkel" og "boarding card" med "ombordstigningskort". Andre gange må man ty til lidt mere fantasi, "feedback" og "corner" bliver næppe forstået på norsk hvis det oversættes med "tilbagemating" eller "hjørne". "Tilbagemelding" og "hjørnespark" er derimod meget mere forståelige. Nuancerne er derfor vigtige, når nye afløsningsord skal laves.
I Norge er det Språkrådet, som har taget ansvaret for at finde på nye afløsningsord i Ordsmia.

Østlandet (bm) eller Austlandet (nn) er den mest folkerige landsdel i Norge, beliggende i den sydøstligste del af landet omkring hovedstaden Oslo. Østlandet består af fylkerne Østfold, Akershus, Oslo, Hedmark, Oppland, Vestfold, Buskerud og Telemark. Østlandet er Norges tættest befolkede landsdel, med 2.410.630 indb. (1. juli 2009). Den udgør totalt 94.578 kvadratkilometer, hvilket er over dobbelt så stort som hele Danmark, og har et forholdsvis fladt landbrugsområde omkring Oslo med samme naturforhold som den sydlige halvdel af Sverige.
På Østlandet findes det højeste fjeldområde i Norge, som er hævet ved den kaledonske fjeldkædefoldning. Landskabet er gennemskåret af næsten nord-sydgående U-dale som blev formet i sidste istid. Terrænet falder også fra nord til syd ned til lavlandet i Osloregionen og områderne på begge sider af Oslofjorden.
Østlandet har mange fjordsøer som er udformet af isbræer under sidste istid, f.eks.: Mjøsa, Randsfjorden, Krøderen, Sperillen, Gjende og Bygdin. Elvene følger lange, veludviklede dallandskaber med mange sidegrene, og flodløbene er ofte meanderende. Sideelvene har sit udløb fra fjeldområder hvor de er til tider meanderende før de med stort fald ender i hoveddalen.

Jiddisch () er et sprog af den germanske familie, med hebraiske og slaviske indslag, der tales af europæiske, særlig østeuropæiske, ashkenaziske jøder.
Sproget tales af ca. 4 millioner jøder rundt omkring i verden. Det udviklede sig mellem 800 og 1100-tallet som en sammensmeltning af mellem- og højtyske dialekter, hvori mange hebraiske ord blev optaget. Der er tydelig slavisk indflydelse, det ses f.eks. ved ordstillingen. Der er også optaget mange engelske låneord i jiddisch. I dag er der nogle ortodokse jødiske menigheder, der har stærkt voksende sproggrupper, bl.a. i New York, London og Antwerpen, som hovedsagelig bruger jiddisch som dagligdagssprog.
Selvom jiddisch anvender et tilpasset alfabet fra hebraisk, og mange ord er låneord fra hebraisk, er selve sproget ikke beslægtet genetisk med hebraisk.
Perioden 1800-1900 omtales ofte som den gyldne tidsalder for jiddisch litteratur. Denne periode falder sammen med anstrengelserne for at genoplive det hebraiske sprog, som et talt sprog – der igen har indflydelse på genoplivningen af den hebraiske litteratur. Mange jiddische ord er kommet ind i de amerikansk-engelske leksika.
I dag er der godt 1000 jiddische låneord i det tyske sprog, mens der udelukkende anvendes omkring 50 ord i den almindelige daglige tale (2003). Også engelsk, især amerikansk engelsk, har flere låneord fra jiddisch.
Før Anden Verdenskrig var der ikke nogen standardiseret måde at skrive jiddisch på. Men takket være YIVO (Yidisher Visnshaftlekher Institut, Jiddische Videnskabelige Institut) og dens arbejde findes det nu en fælles stavemåde. Det var kun i Sovjetunionen, før murens fald, der brugtes en lidt anderledes stavning. 
En stor jiddisch forfatter var Salomon Rabinovic, 1859-1916, bedre kendt under pseudonymet Sholem Aleichem, sidestilles med Mark Twain. Den polsk-amerikanske forfatter Isaac Bashevis Singer fik i 1978 Nobelprisen i litteratur for sit jiddische forfatterskab.
Yentl, en film af og med Barbra Streisand, fortæller om livet i Østeuropa for over 100 år siden, hvor der boede mange jøder, der talte jiddisch. Filmen giver et indblik i livet, traditioner og musik. Manuskriptet er baseret på en roman af Singer.

Humboldt-Universität zu Berlin er Berlins ældste universitet, grundlagt i 1810 af den liberale preussiske uddannelsesreformator og lingvist Wilhelm von Humboldt.
Universitetet har huset mange af Tysklands største tænkere over de sidste to århundreder, blandt andre filosofferne J.G. Fichte, Friedrich Schelling, G.W.F. Hegel, Arthur Schopenhauer, Karl Marx, teologen Friedrich Schleiermacher, retsteoretikeren Friedrich Karl von Savigny, fysikerne Albert Einstein, Wernher von Braun og Max Planck. 29 Nobelpristagere har haft deres virke ved universitetet.

Bregner ("Polypodiopsida") er en klasse af planter, som består af omkring 20.000 arter. En bregne er en karplante, som formerer sig ved hjælp af sporer. Sporerne dannes på overfladen af bregnebladene – normalt på undersiden. Bregner kan være meget forskellige, men mange består af små eller store fint fjersnitdelte blade der udgår fra samme punkt (en rod eller et vækstpunkt på en rodstok).
Flere familier under Engelsød-ordenen var tidligere placeret i separate ordner:
Pilledrager-familien var tidligere placeret i en separat orden, Pilledrager-ordenen ("Marsileales"), men er nu placeret under Salvinia-ordenen ("Salviniales").
De fleste bregner kræver et miljø hvor der er en del fugtighed i jorden, i hvert fald en stor del af året: Nogle bregner lever i vand, men de fleste hører til på/i fugtige eller let fugtige skove og enge. Bregner vokser gerne i forbindelse med delvist omsat organisk materiale, f.eks. halvrådne træstammer. I troperne ses bregner ofte voksende på træer, ofte epifytisk mens andre vokser på døde eller delvis døde træstammer – bregner der vokser på træstubbe ses også i Danmark, men her er der ikke tale om epifytisk vækst. En enkelt epifytisk bregne, Almindelig Engelsød, forekommer i Danmark.
Bregner findes på alle kontinenter, dog formentlig undtagen Antarktis. Bregner findes også i alle klimazoner, men ses ikke i ørken-egne eller i andre områder med for lidt fugtighed. Trods behovet for fugtighed forekommer bregner også i miljøer der forekommer tørre (aride), men i så fald er der som regel en skjult kilde til fugtighed, f.eks. i jorden eller perioder i døgnet med høj luftfugtighed der falder som dug.
Langt de fleste bregner er urteagtige, men der findes træagtige bregner.
Flere bregner er almindelige i Danmark, typisk i skoven, bl.a. Ørnebregne, Almindelig Engelsød, Almindelig Mangeløv m.fl.
Bregner dyrkes normalt ikke som afgrøder, men en hel del bregner bruges som prydplanter. Bregner indgår ofte i en fintfølende balance med sine omgivelser, og mange arter af bregner er sjældne eller truede fordi deres miljø indskrænkes af menneskets aktiviteter. Der er dog også eksempler på bregner der optræder som agressivt ukrudt og bekæmpes. Enkelte bregner har spiselige skud.

Et kompas er et måleinstrument, som kan fortælle retningen mod Jordens magnetiske nordpol, der ikke er det samme som den rigtige nordpol, der er en kendt misvisning.
Det er nyttigt at vide, når man skal navigere, da man ved at holde en fast kompaskurs kan bevæge sig i en lige linje.
Et magnetisk kompas fungerer ved at måle Jordens magnetfelt. Det består af en magnet, der er hængt op, så den kan dreje uhindret rundt i det vandrette plan, (kompasrosen). På grund af magnetfeltet omkring Jorden vil magneten orientere sig med sin nord- og sydpol pegende mod Jordens modsatte magnetiske poler.
Kineserne menes at være de første, der opdagede, at magnetiske objekter har en evne til at vise absolutte retninger, og skabte de første kompasser, som de kaldte for "syd-visere". Dog blev disse kompasser primært brugt til spådomskunst frem for til navigationsformål.
Et magnetisk kompas peger ikke direkte mod den geografiske nordpol pga. disse fejl, der nogle gange kaldes for kompassets misvisning:
Det simpleste kompas er en kop vand med et lille blad. På bladet lægger man en nål, som man har gnedet med en magnet i retning af spidsen. Når man lægger nålen på bladet, drejer den langsomt med spidsen imod nord.
Ifølge visse forskere brugte vikingerne et såkaldt solkompas. Et kompas af denne type er forsøgt rekonstrueret ud fra et enkelt arkæologisk fragment fundet på Grønland. Rekonstruktionen består af en retningsinddelt skive, en skyggepind og en kurve, der viser skyggens gang på forskellige breddegrader. Kurven bliver afsat på skiven ved at tegne skyggens vandring over året på land. Når man holder solkompasset lodret og drejer det, til skyggepinden rammer skyggekurven, kan man aflæse verdenshjørnernes retning på den retningsinddelte skive.
Fluxgatekompasset består af en massiv elektronisk sensor, som måler jordens magnetiske felt direkte. Traditionelle kompasproblemer som svingning og træghed er elimineret. Føleelementetet er frit for magneter, roterende kompasroser og ædelstenslejer. Fluxgatekompasset er populært i mindre skibe, men kræver en pålidelig strømforsyning. Uden elektrisk strøm intet kompas.
I gyrokompasset udnytter man gyroens egenskaber, aksestivhed og præcession sammen med Jordens rotation og tyngdekraft. En gyro er et roterende omdrejningslegeme. Ophænges gyroen kardansk, så den kan svinge i alle retninger, og forsynes den med et lod, der får det til at søge at holde aksen vandret, vil den på grund af jordens rotation indstille sig med aksen nord-syd. Gyrokompasset er afhængigt af elektrisk strøm til motoren, der driver gyroen, og til følgesystemet. Når gyroen startes, går der nogle timer, den såkaldte indsvingningsperiode, før aksen er i nord-syd retning. Gyroen er også påvirket af den såkaldte breddefejl, en lille fejl, der er nul ved Ækvator og stiger med højere bredde. På Nordpolen vil gyrokompasset ikke virke. Endvidere har gyrokompasset en lille fartfejl, der stiger med skibets eller flyets fart og en accelerationsfejl, der får gyroen til at svinge væk fra nord-syd, når skibet eller flyet foretager hurtige accelerationer.
Satellitkompasset er et instrument, der viser retninger ved hjælp af signaler sendt fra satellitter i GPS-navigationssystemet. Kompasset er billigt i forhold til gyrokompasset og mindst lige så nøjagtigt. Kompasset kan levere kompasinformation til andre instrumenter som radar, ECDIS, pejlekompas osv. Kompasset virker kun, så længe det modtager signaler fra satellitterne. Det kan derfor falde ud, når skibet f.eks. sejler under en bro eller sejler i en fjord med høje fjeldsider. Satellitsignalerne leveres gratis af USA, som imidlertid forbeholder sig ret til at ændre signalerne i en krigssituation, så signalerne ikke kan benyttes af modparten.

Herredsfogeden udgjorde lokalsamfundets myndighed og var både politimester og dommer ved herredstinget. Under sig havde han nogle retsbetjente, der udgjorde den daglige myndighed.
Om herredets rolle som retsenhed udtaltes i 1656:
Med andre ord: herredstinget stod under et landsting (henholdsvis i Viborg, Odense og Ringsted), der atter stod under Kongens Retterting eller herredagen.
Kongens repræsentant, herredsfogeden, var øverste dommer ved herredstinget. Foruden herredsfogden indgik 12 eller 8 tingmænd ("tingsvidner" eller "tinghørere", også kaldet kaldet "stokkemænd") udpeget blandt bønder i herredets landsbyer, i den domsmyndighed, der afsagde dommene. Dommen afsagdes af herredsfogden, mens tingsvidnerne dels kunne virke som meddomsmænd, dels – og fortrinsvis – skulle bevidne, at retssagen og domsafsigelsen var sket efter loven.
I Eriks Sjællandske Lov fra omkring 1241 hedder det i kapitel 48 Om lovligt ting:
Det var oprindeligt et krav, at herredstingene blev afholdt under åben himmel på fri mark, men i løbet af 1600-tallet begyndte man at opføre tinghuse, og da altid uden for landsbyerne. 
Tingstedet kunne flyttes, men ikke tingdagen: hvert tingsted havde en bestemt ugedag, hvor tinget skulle finde sted, og denne blev der holdt fast ved uanset alle omskiftelser. 
Tingstedet bestod af fire sten, hvorpå var lagt bjælker eller planker (kaldet "tingstokke") at sidde på for herredsfoged og stokkemænd således, at de udgjorde et lukket kvadrat. I midten var sat yderligere en sten (kaldet "Tyvestenen") beregnet som siddeplads for den anklagede. Som regel lå en galgebakke i nærheden.
Obligatoriske tingbøger blev indført ved lov i 1551. Tingbogen blev først af en tingskriver. Den ældste bevarede herredstingbog er den fra Børglum herred i Vendsyssel og er fra 1576.

Kirkeretten (eller kanonisk ret) er et retssystem indført af kirken.
Den katolske kirke kæmpede gennem hele middelalderen for at få godkendt, at den havde jurisdiktion over egne forhold. Det indebar oprettelsen af en særskilt dømmende magt, den kanoniske ret, der blev udviklet til et logisk og sammenhængende retssystem i løbet af det 11. århundrede.
Kirkeretten virkede i alle sager om kirkelige anliggender, herunder også moral og ægteskab. Kirkeretten stillede store krav til bevisførelsen, og førte ansvaret over på den enkelte i stedet for slægten.
De kirkelige retter blev ret meget brugt, fordi de lagde vægt på faktiske beviser i stedet for edsaflæggelse. De var også kendt for at være effektive i gældssager.
International kirkeret fik i 1234 sin officielle lovbog, "Liber Extra," udstedt af pave Gregor IX (1227-41).
Den udøvende magt, iværksættelsen af straffeforanstaltninger osv. blev derimod på den verdslige magts hænder. Derfor var det kirkeretten, der pådømte sager om f.eks. præsters utugt, men det var lensherrens folk, der udførte straffen.
En del af kirkerettens bestemmelser vedrørende ægteskabelige forhold videreførtes efter reformationen i Tamperretten.<br>
Jyske Lov var stærkt inspireret af Kirkeretten.
I vore dage findes der stadig kirkeret. Den katolske kirke har en større lovsamling, men også i Danmark er der kirkeret. Ikke som nøje afgrænsede lovtekster, men som akademisk disciplin indenfor retsvidenskaben, der beskæftiger sig med de særlige retsregler, der regulerer den danske folkekirkes interne retsforhold.

Thüringen ligger i centrum af Tyskland og er blandt de mindre af landets 16 delstater med et areal på 16.200 km² og 2,1 millioner indbyggere. Hovedstaden er Erfurt. Thüringen grænser mod Niedersachsen, Sachsen-Anhalt, Sachsen, Bayern og Hessen. Vigtige byer foruden hovedstaden er Gera, Jena, Weimar, Gotha, Eisenach og Suhl.
Landet er opkaldt efter det thüringske folk, der beboede det omkring 300 e.Kr. Thüringen kom under frankisk herredømme i det sjette århundrede og blev en del af (fra 1130 et markgrevskab i) det tysk-romerske rige. 
Den vestlige halvdel af riget blev uafhængig efter den thüringske arvefølgekrig, da den liudolfske linje af greverne uddøde og blev en stat kendt under navnet Hessen. Den resterende del af Thüringen blev regeret af Wettin-dynastiet fra Meissen, det senere kongerige Sachsen. Med delingen af slægten i 1485 blev Thüringen efterhånden opdelt i en række mindre stater, og 'Thüringen' blev fortrinsvis et geografisk begreb.
Thüringen blev en del af den napoleonske Rhin-konføderation organiseret i 1806, bekræftet på Wienerkongressen 1814-15 ved dannelsen af Det Tyske Forbund.
De thüringske stater inden for det tyske kejserrige var Sachsen-Weimar-Eisenach, Sachsen-Meiningen, Sachsen-Altenburg, Sachsen-Coburg-Gotha, Schwarzburg-Sondershausen, Schwarzburg-Rudolstadt og de to fystendømmer Reuß.
Alle disse dynastiske småstater blev afskaffet under Weimarrepublikken, og Thüringen blev igen en politisk enhed i 1920. Kun Sachsen-Coburg-Gotha stemte for at blive en del af Bayern. Byen Erfurt forblev en del af Preussen, og Weimar blev Thüringens hovedstad. Efter 2. verdenskrig blev Erfurt en del af Thüringen og landets hovedstad.
5. december 2014 fik Die Linke (efterfølger til DDR's regeringsparti, SED) for første gang siden Tysklands genforening ministerpræsidentposten i en tysk delstat.
Thüringen er opdelt i 17 landkreise og 6 kreisfrie byer.
Ministerpræsidenten i Thüringen er formand for delstatens Landesregierung. Følgende har været ministerpræsident i delstaten:

Århundreder: 7. århundrede – 8. århundrede – 9. århundrede 
Årtier: 680'erne 690'erne 700'erne 710'erne 720'erne – 730'erne – 740'erne 750'erne 760'erne 770'erne 780'erne 
Årstal: 732 733 734 735 736 – 737 – 738 739 740 741 742 

Retshistorie er betegnelsen for den juridiske disciplin, der beskæftiger sig med rettens historiske fundament og udvikling fra antikken, primært romerretten, til i dag. Fokus ligger naturligvis på ret, der ikke længere kan betegnes som gældende, men overgangen mellem retshistoriske forløb og tendenser og til gældende ret må siges at være flydende.
I Danmark har disciplinen sit første egentlige hovedværk i Peder Kofod Anchers "En Dansk Lov-Historie" fra 1769-1776. Dermed kan man sige, at retshistorien i Danmark er grundlagt i den tidlige fase af dansk historievidenskab.
Moderne retshistorie beskæftiger sig med alle former for retskilder: 
Faget retshistorie er i dag en obligatorisk del af jurastudiet.
Som i andre lande var også Danmarks oprindelige ret baseret på sædvaneret, men i middelalderen begynder et langt historisk forløb med kodificering af det danske retsgrundlag. Dette sker først og fremmest med de såkaldte landskabslove fra 1200-tallet. De ældste af dem er Skånske Lov og Sjællandske Lov, som formentlig ikke er egentlige givne love, men nedskrevne retsbøger (dette er dog draget i tvivl af den nyeste forskning). Jyske Lov fra 1241 er den første egentlige kongegivne lov, der dækker over et større juridisk område.

Viborg er en af de ældste byer i Danmark. Byen har og ligger centralt i Midtjylland ved Hærvejen. Byens navn, som gennem tiderne er skrevet som "Wiborg," "Wibjerg", "Wibiærgh", "Wybærgh", "Wiburgh" og på latin "Wibergis", hentyder til et indviet sted til gudsdyrkelse ("Vi" på olddansk betyder helligdom) og til byens beliggenhed højt i terrænet. Viborg betyder således "det hellige sted på bakken".
I hele Viborg Kommune bor . Kommunen er arealmæssigt Danmarks næststørste efter Ringkøbing-Skjern Kommune. Siden 1. januar 2007 har byen været sæde for den centrale forvaltning i Region Midtjylland. 
I 2012 blev Viborg Kommune kåret som årets Idrætskommune samt Årets Ungdomskommune.
Der er arkæologisk belæg for, at den første bydannelse i Viborg fandt sted i slutningen af 900-tallet og begyndelsen af 1000-tallet. Den foregik ved, at én eller flere store vikingetidsgårde blev udstykket i mindre parceller langs en gade. Viborg er nævnt i en litterær kilde (Gisle Surssøns saga), der beretter om, at Gisle og to af hans fæller fra Island "rejste sydpå til Danmark og kom til købstaden Viborg, hvor de blev vinteren over hos en mand ved navn Sigurhaddur". Det skal være foregået i 961, men da sagaen er skrevet flere hundrede år senere, er teksten ikke noget sikkert vidnesbyrd om Viborgs alder. Omkring 1060 blev Jylland inddelt i bispedømmer og Viborg blev bispestad. I begyndelsen af 1100-tallet begyndte opførelsen af domkirken. I midten af 1100-tallet blev byen i forbindelse med stridighederne mellem kongsemnerne Svend, Knud og Valdemar befæstet med en vold og en grav. Indgang til byen var derefter gennem fem byporte: ved Skt. Mathias Gade, Skt. Mikkels Gade, Skt. Hans Gade, Skt. Mogens Gade og Skt. Ibs Gade.
I begyndelsen af 1300-tallet byggede kong Erik Menved en befæstning på en bakkeknold ved Viborgsøerne. Befæstningen blev ikke bygget til beskyttelse af byen og dens borgere, men var en såkaldt tvingborg, som skulle sikre kongens indflydelse på Viborg Landsting. Borgen blev allerede nedrevet igen i forbindelse med det næste kongeskifte i 1319, da Erik Mendveds bror Christoffer 2. blev konge. Bakkeknolden, hvor befæstningen lå, er nu en del af parkanlægget Borgvold. På toppen af bakken står et monument for kong Erik Ejegod.
I middelalderen havde Viborg fem klostre og tolv sognekirker. Med undtagelse af en del af Gråbrødre Kloster samt den til Sortebrødre Kloster hørende kirke, blev alle klostrene samt de tolv sognekirker revet ned i forbindelse med reformationen. Den luthersk-evangeliske reformation af det egentlige Danmark tog sin begyndelse i Viborg i forbindelse med Hans Tausens ophold i byen 1525-1529. I den forbindelse er det værd at nævne, at Søndre Sogns kirke var den første danske kirke, der fik lov til at holde lutherske gudstjenester.
Viborg er fortsat centrum for den romersk-katolske menighed i Midt- og Vestjylland, og i 1966 blev Sankt Kjelds Kirke indviet som menighedens lokale samlingspunkt, og senere blev den nuværende Sankt Kjelds Kirke opført på samme grund i 2008. 
Byen har været udsat for flere store brande, blandt andet i 1501 og i 1567. Den helt store katastrofe skete dog den 25. juni 1726, da der opstod en brand, som i løbet af de følgende dage ødelagde hele den østlige del af byen med domkirken, Sortebrødre Kirke og rådhuset. Det tog meget lang tid, før Viborg kom på fode igen. Byen, som i middelalderen havde haft 4.000 – 5.000 indbyggere, havde i midten af 1700-tallet under 2.000 indbyggere. 
Viborg begyndte at vokse igen i 1830'erne blandt andet i forbindelse med, at Stænderforsamlingen for Nørrejylland fik sæde i Viborg. Siden kom andre institutioner til byen: garnisonen, Danmarks første kreditforening og Hedeselskabet. I 1864 åbnedes jernbanestrækningen fra Langå over Viborg til Skive. Den første banegård lå ved Søndersø, men i 1896 førtes banen sydvest om byen, og den nye banegård blev opført samme år. To andre jernbanelinjer, som gik fra Viborg over Karup til Herning og fra Viborg over Pårup til Mariager, er nedlagt igen.
Fra 1865 til 2001 havde Viborg en garnison, idet 3. Regiment, som senere fik navnet Prinsens Livregiment, var garnisoneret i byen. Viborg Kaserne, som i hovedsagen er bygget i 1930'erne, blev overtaget af Viborg Kommune, da regimentet forlod byen for at flytte til Skive. Kaserneområdet er udbygget til et videns- og uddannelsescenter, og Viborgs nye rådhus åbnede på området i 2011. Fra 1913 til 1947 havde desuden 2. Generalkommando, og i en del af perioden også Jyske Divisionskommando, domicil i Viborg. Generalkommandobygningen i Sct. Mathias Gade, bygget i 1913 med Søren Vig-Nielsen som arkitekt, er nu solgt til privat side og huser et advokatfirma.
Byen huser Landsarkivet for Nørrejylland. Hovedbygningen som stod færdig i 1891 blev opført af arkitekt Hack Kampmann. En moderne magasinbygning er tegnet af kgl. bygningsinspektør Leopold Teschl.
Fra Viborg Station afgår InterCity og regionaltog til København, Aarhus og Struer.
De fleste af byens buslinjer stopper ligeledes på stationen.
Adskillige primærruter går til eller fra byen. Dette tæller bl.a. primærrute 16 fra Randers og videre til Holstebro. Søndre Ringvej (Viborg) går rundt om byen og er en del af primærrute 26, der går fra Aarhus og videre til Skive.
I den gamle del af byen er der flere gågader, primært Sct. Mathias Gade og sidegaderne.
Viborg Flyveplads ligger lidt uden for byen, og har tre landingsbaner.
Viborg var hovedtingsted i Nørrejylland fra Knud den Stores tid i 1000-tallet. Munken Ælnoth skrev omkring 1120: "Der samles hyppigt store skarer fra hele Jylland, dels for at forhandle om de fælles anliggender, dels for at drøfte, hvorvidt lovene er retfærdige eller endnu gyldige, og tillige give dem fasthed. Og hvad der er blevet fastlagt med enigt samtykke af den forsamlede mængde, kan ikke ustraffet sættes ud af kraft i nogen egn af Jylland."
Én af landstingets funktioner var, at hylde , dvs. godkende, den nyvalgte konge. Den første kongehyldning på Viborg Landsting menes at have fundet sted i 1027. Det var Hardeknud, der blev hyldet som dansk konge. Den sidste hyldning af den niårige kronprins, som senere blev kong Christian den 5., fandt sted i 1657. Efter at enevælde og arvekongedømme blev indført i 1660, skulle kongerne ikke længere hyldes på landstingene.
Landstinget blev formelt nedlagt i 1806, men havde da allerede mistet hovedparten af sin indflydelse, og var i realiteten kun en domstol. Den nuværende Vestre Landsret, som har hovedsæde i Viborg, kan siges at være et levn fra det gamle landsting.
Regionshospitalet Viborg er det største hospital i Hospitalsenhed Midt, og er en af de største arbejdspladser i byen med omkring 2.900 ansatte. Der findes 500 sengepladser. Hospitalsapoteket Viborg er et sygehusapotek, med tilknytning til hospitalet.
Det gule vandtårn blev opført i 1927 og Det røde vandtårn leverer vand til byen.
Viborg Kraftvarmeværk er et relativt moderne kraftvarmeværk fra 1996.
Detailhandlen er især koncentreret lang gågaderne i midtbyen. Her findes adskillige specialbutikker og Sct. Mathias Centret.
Golf Hotel Viborg ligger ud til Søndersø og har lidt over 130 værelser.
Palads Hotel Viborg på Sct. Mathias Gade. Hotellet har 100 værelser.
Viborg Katedralskole er det ældste gymnasium i byen (900 år), og ligger i centrum af byen. Skolen tilbyder studentereksamen (STX), og har et elevtal på omkring 1000.
Viborg Gymnasium og HF ligger i bydelen Houlkær, og tilbyder studentereksamen og Højere forberedelseseksamen. Gymnasiet har omkring 900 elever.
Erhvervsskolen Mercantec ligger i den østlige forstad Overlund, og der findes Asmildkloster Landbrugsskole, Medieskolerne, Media College Denmark, The Animation Workshop og 
Af folkeskoler findes bl.a. Viborg Private Realskole og Vestre Skole, samt Houlkærskolen, Overlund Skole og Nordre Skole.
Viborg rummer adskillige museer. Viborg Museum er et kulturhistorisk lokalmuseum i centrale del af byen, der besøges af omtrent 20.000 gæster om året. Skovgaard Museet blev etableret i 1937 rummer en samling af en lang række danske kunstnere især fra guldalderen. Viborg Kunsthal blev etableret i 1994 og rummer en samling af samtidskunst.
Uden for byen ligger Bruunshaab Gamle Papfabrik, der tidligere producerede pap og klæde, men er i dag et industrimuseum, og E Bindstouw (museum), der er et egns- og frilandsmuseum i Lysgård. Sidstnævnte er en del af Viborg Museum.
Paletten er et spillested for rytmisk musik. Viborg Teater blev grundlagt i 1909 og ligger på gaden Gravene.
Fotorama Viborg
Viborg Domkirke er byens mest kendte kirke, men der findes flere andre. Den ligger centralt i byen med en plads foran. Digterparken er det største parkanlæg i byen. Desuden findes Borgvold, der en del af det middelalderlige voldanlæg omkring byen, Pilehaven og Sønæs.
Kommunens hovedbibliotek ligger i byen, men Viborg Bibliotekerne rummer flere andre biblioteker i de omkringliggende byer. Desuden har bydelen Houlkær også sit eget bibliotek.
Byen rummer flere gamle og fredede bygninger, hvoraf Domprovstegården er blandt de ældste. Derudover findes Den gamle præstegård, Amtmandsgården, Bispegården, Den Hauchske Gård, Den lille gård på Torvet, Morvilles Gård, Gamle Vagt, Eksercerhuset, Karnapgården og Salomon Gerbers Gård, Stillings Gård, Svaneapoteket, Ursins Gård, Villadsens Gård, Hans Werrings Gård og Zahrtmanns Gård.
Viborg rummer adskillige idrætsanlæg.
Liseborgcentret er et idrætsanlæg i bydelen Liseborg i den sydlige ende af byen. Her spiller Søndermarkens Idræts Klub og Team Viborg.
Viborg Stadion har plads til knap 10.000 tilskuere. Viborg Svømmehal ligger tæt på stationen, og Vestbadet er et udendørs badeanlæg i bydelen Vestervang.
Viborg Fodsports Forening er en fodboldklub, der i årevis har spillet i Superligaen og er senest rykket op til sæsonen 2015/16.
Viborg Håndbold Klub har hjemme på Viborg Stadionhal og klubbens kvindehold spiller i Damehåndboldligaen. Holdet var det bedste kvindehåndboldhold i verden i 2009-2010 efter to sejre i EHF Champions League.
Derudover findes der mange forskellige idrætsklubber som eksempelvis Viborg Karate Skole, Forenede Klubber i Viborg, Viborg Atletik og Motion og Bowlingklubben Viborg.
Der findes flere tilbagevendende sportsbegivenheder, heriblandt Viborg City Marathon, Sabaki Challenge Spirit og Søndersøløbet.
Viborg har følgende venskabsbyer:

Historicismen eller Eklekticisme er en fællesbetegnelse for en europæisk arkitekturstrømning, der efterlignede tidligere stilarter. I Europa blomstrede den anvendt i perioden ca. 1820-1900. I Danmark især i perioden 1850-1910 og i kirkearkitektur helt frem til omkring 1940. 
På grund af de nye byggetekniske muligheder med støbejern og cement kunne stort set alt lade sig gøre. Men historicismens bygninger er ikke tro kopier af de originale bygninger, men er ofte forstørret og forgrovet i udtryksformerne. Samtlige klassiske stilarter blev blandet efter forgodtbefindende, en slags "katalog-arkitektur". De ældre stilarter tillagdes bestemte værdier, som skulle videregives til nybygningen ved at genbrug af stilens symboler. Nationalmuseets Klunkehjem er et eksempel på, at boligerne blev indrettet på samme måde.
I modsætning til funktionalismen, der tog afstand fra det overpyntede og gik mod enkelheden, var historicismen nærmest at betegne som stilforvirring. Historicismen var udbredt i hele Europa. En parallel er postmodernismen fra 1980’erne.

Silkeborg er en by i Midtjylland med . Et stort antal indbyggere fra Virklund, Gjessø, Sejs-Svejbæk, Grauballe, Skægkær, Sinding og Sejling arbejder i Silkeborg. Byen er hovedby i Silkeborg Kommune og ligger i meget kuperet terræn i det midtjyske søhøjland med skovklædte bakker og med Gudenåen tæt ved den indre by. Der går rutebåde til Silkeborgsøerne og Himmelbjerget fra byens lille havn, og det gamle dampskib Hjejlen er den mest berømte.
Silkeborg er en stationsby på jernbanestrækningen Skanderborg og Herning. Byen ligger i Region Midtjylland.
Der er fundet mange tegn på at der har levet mennesker f.Kr. i Silkeborg-området. De tydeligste tegn har været moseligene Ellingpigen, Tollundmanden og Grauballemanden, som alle er dateret til år 200-400 f.Kr.
Navnet, 1470: "Sillkæborgh", 1488: "Silkijborgh" — og den borg, der lå der, nævnes første gang i begyndelsen af det 15. århundrede, da Silkeborg ejedes af Hr. Laur. Hvas til Ormstrup, der havde fået den med sin 2. hustru Thore, datter af Erik Mus, som havde ejet godset og vistnok der opført borgen på en grund, som mærkelig nok ikke tilhørte ham, eller som i alt fald Alling Kloster gjorde fordring på. Fru Thore overdrog imidlertid allerede 1414 Silkeborg til domkirken i Aarhus (samme år skænkede hun ligeledes til bispestolen sit og sine børns Gods i Vester- og Øster-Kejlstrup i Hids Herred), men da gaven ikke støttede sig til noget skøde eller formeligt gavebrev, og overdragelsen var sket uden mandens eller slægtningenes vilje, måtte Aarhusbispen Bo foreløbig lade sig nøje med løftet. Allerede i 1418 fik dog bispen for at sikre sig besiddelsen et mageskifte i stand med Alling Kloster, der som nævnt mente sig at være ejer af grunden; ved mageskiftet fik bispestolen, foruden Remstrup og Remstrup Fang, tillige ""Stedet, som Silkeborg stander paa". Efter Laur. Hvas’ død begyndte Aarhusbispen Ulrik Stygge nye forhandlinger med Fru Thore, som 1433 bortmageskiftede og afhændede til bispen sit og familiens gods i Linaa Sogn, og 1436 stadfæstede hun tillige med sin 2. mand Ove Ovesen (Kaas) til Lerbæk, som hun havde ægtet i mellemtiden, gaven af Silkeborg til kirken. For at kirken kunne komme i rolig besiddelse af godset, måtte dog først forholdet ordnes dels til Alling Kloster, der gjorde vanskeligheder med hensyn til mageskiftet af 1418, dels til Laur. Hvas’ børn, hvilket dog først afsluttedes, da Erik Hvas med søstrene Kirstens og Birgittes samtykke skødede deres andel i Silkeborg Gods til bispestolen, en ejendomsret, der 1489 stadfæstedes af Kong Hans; med Alling Kloster ordnedes sagen først 1532, da der blev truffet "en endelig Ende og Beslutning"" om Remstrup og Remstrup Fang med mere jordegods. Aarhusbisperne satte megen pris på besiddelsen. Lige fra 1436 havde de indsat en official eller befalingsmand (den første var den ovennævnte Ove Ovesen; dog nævnes allerede i 1433 en adelsmand Arild Svendsen på Silkeborg; 1464 var Erik Christiernsen (Fasti) høvedsmand, 1488 Joach. Lykke, 1490 Oluf Munk); den oprindelige borg have de vistnok straks nedbrudt og erstattet med en langt anseligere borg; de samlede meget gods til den og opholdt sig sikkert ofte der; de to næstsidste katolske bisper Ejler Madsen Bølle og Niels Clausen døde begge der 1501 og 1531 efter nogle år før at have nedlagt deres embeder og forbeholdt sig Silkeborg Slot på livstid. 
Da Johan Rantzau udsendtes 1536 for at tage bispegodset i besiddelse for Kronen, gjorde den bispelige befalingsmand på Silkeborg Hans Stygge modstand og vægrede sig ved at overgive borgen uden befaling fra biskop Ove Bille, og da denne nægtede det, blev han som de andre bisper fængslet. Silkeborg blev nu et kongeligt len og sæde for en lensmand indtil 1660. 
Efter 1660 dannedes Silkeborg Amt. Selve gården og godset skødede kongen 1664 til vinskænk i Glückstadt Christian Fischer for den forstrækning, han 1658 og følgende år i krigen havde gjort regeringen, dog med forbehold af indløsningsret. Senere gik ejendommen over til broderen Daniel Fischer og dennes søn Christian Fischer til Allinggård, Gravballegård og Vinderslevgård, fra hvem Frederik IV indløste den i 1720 og udlagde den til rytterdistrikt, mens gården blev afbrudt; kongen skal have skænket materialerne fra slottet til grev Friis (Frijsenborg) til dermed at "opbygge" Favrskov. Men da havde slottet allerede i nogen tid været ruin. 
Efter at godset var gået over til rytterdistrikt, var de øvrige bygninger så faldefærdige, at man besluttede at nedbryde dem 1726; ved en auktion dette år solgtes det tilbagestående murværk tillige med "et stort og højt Stykke Stenmur eller Taarn . . . nu kaldet Stenhuset", og alt jævnedes med jorden. Hovedbygningens grund blev dog liggende, indtil Hoff opførte den senere "hovedbygning“ vest for åen ved Østergade (et stokværk med to lave, kantede tårne ved hjørnerne og en frontispice midt på facaden) til dels af sten derfra, lige som papirfabrikkens fundamenter væsentlig lagdes af materiale fra slotstomten.
Silkeborg Amt blev nedlagt i 1793. 
Ved ryttergodsets salg i 1767 købte ritmester Hans Hoff Silkeborg med tilliggende af 24½ tønde hartkorn hovedgårdstakst, 212 td. htk bøndergods, 22 td. skovskyld og 17 td. mølleskyld for 38.000 rd. D. C. og opførte hovedbygningen (ladebygningerne af bindingsværk brændte 1777 og opførtes atter af grundmur); 1790 gik ejendommen for 60.000 rd. over til sønnen landsdommer Henr. Muhle Hoff, som straks begyndte at sælge af godset; endelig solgte han 1804 hovedgården med 10 bøndergårde og nogle huse og skovene (omtrent 5000 tønder land) samt konge- og kirketienderne af Linaa og Them Sogne for 200.000 rd. D. C. til ritmester H. Halling og overkrigskommissær H.P. Ingerslev, som 1805 blev eneejer. Han solgte Silkeborg i 1814 til krigsråd Aastrup i Randers for 300.000 rd. sølv og 300.000 rd. sedler, men handelen gik tilbage i 1817, og Ingerslev beholdt Silkeborg, indtil den ved en tvangsauktion i 1823 for 143.000 rd. blev overtaget af Statskassen, som bortforpagtede den.
Allerede landsdommer Hoff havde haft den tanke at få anlagt en lille købstad eller ladeplads på stedet og gøre åen sejlbar for pramme, og også fra anden side var den fremsat, således af oberst Brock, toldinspektør i Randers, der på regeringens foranstaltning havde undersøgt Gudenåen i 1799 for at se, om den kunne gøres sejlbar til Randers. Også foresloges der af H.P. Ingerslev en vandvej fra Silkeborg til Aarhus (gennem Remstrup å, Brassø, Borresø, Julsø, Birksø, Knudsø, Ravnsø, Venge sø, Petersø, Gammelgaard sø, Taastrup sø og Brabrand sø samt Aarhus å), en plan, der dog af regeringen erklæredes for uigennemførlig. Atter i 1836 dukkede planen om en handelsplads på stedet op, fremsat af godsinspektør, justitsråd Bindesbøll, der sammen med Johs. I. Brun til Brunshaab havde tænkt på at forpagte vandkraften ved Silkeborg til anlægget af en klædefabrik, og marts 1840 indgav Bindesbøll et motiveret forslag om en handelsplads’ anlæg til Christian VIII, da Silkeborg ifølge kongeligt reskript af 7. februar 1840 var bleven erklæret for domæne. Kongen selv havde stor interesse for sagen, navnlig efter et besøg i Silkeborg i sommeren samme år. Ideen blev dog først virkeliggjort, da brødrene Chr. og Mich. Drewsen ved kongelig resolution af 16. februar 1844 blev i stand til at anlægge papirfabrikken, idet rentekammeret ved denne resolution bemyndigedes til at overlade dem den fornødne vandkraft og grund til fabrikken, hvorhos alle hovedgårdens jorder bortforpagtedes til dem på 50 år, dog med forpligtelse til at afgive en del af jorderne til en handelsplads. Ved arvefæsteskødet overlodes der Brødrene Drewsen: 1) et grundstykke på østre side af Gudenåen med bygninger, deriblandt Silkeborg Vandmølle, af mølleskyld 17 td., 2) Stampeholm med bygning og et mindre jordstykke på den venstre åbred, 3) Vandkraften ved Silkeborg stigbord med slusefiskeriet, dog med forbehold af 20 hestekrafter med plads til et jernværk, samt af det fornødne vand til anlæg af en kanalsluse (hele vandkraften var 150 hestekræfter), 4) Fiskeri i åer, søer og vandsteder inden for arvefæstets grænser; alt mod en årlig afgift af 840 rigsdaler i 10 år, 1440 rigsdaler i de næste 10 år, og der efter 2.500 rigsdaler. Ved handelspladsens oprettelse overlodes der den af domænen den såkaldte Vestermark på omkring 250 td. land og omkring 50 td. land eng af hovedgårdens mark. I 1853 udparcelleredes en stor del af disse hovedgaardsjorder. Endelig solgtes i 1873 for 68.000 kr. til fabrikkens daværende ejer Strøyberg gården med dens bygninger, Østmarken, nogle enge m.m., i alt omkring 100 td. land, så at statsdomænen der efter kun bestod af skovene.
Efter en fra Rentekammeret under 29. juni 1844 indgiven forestilling om oprettelsen af en handelsplads blev der nedsat en kommission, som efter nogle i august 1845 afholdte møder i Silkeborg under 2. september 1845 fremsatte forslag, hvori den fremhæver stedet som gunstigt for en købstads opkomst, navnlig på grund af dens centrale beliggenhed i Jylland og ved landets eneste sejlbare vandløb, men dog indstiller, at man foreløbig indskrænker sig til anlægget af en handelsplads, som oprettedes ved resolution af 15. december 1845 og 8. januar 1846. I de første år var udviklingen kun ringe: før fabrikkens anlæg 1844 var der omtrent 30 mennesker på den senere kommunes grund, 1850 var der 499. Men med 1854, da stedet fik en egen birkedommer, og 1855, da den fik egen kommunalbestyrelse og blev et eget kirkesogn, og efter det i 1856 oprettedes Silkeborg lægedistrikt, begyndte det materielle opsving; 1855 havde byen 1.204 indbyggere, og i de nærmest følgende år gik den rask fremad, om også pengekrisen i 1857 ramte byen så meget hårdere, som dens handlende for en stor del vare yngre mænd, der havde begyndt uden stor kapital. Til fremgangen bidrog særlig de forbedrede kommunikationsmidler: 1853-56 anlagdes Silkeborg-Herning landevej, 1854 byggedes dæmningen over Silkeborg Langsø, over hvilken landevejen gennem Hids Herred, Silkeborgs vigtigste opland, til Viborg anlagdes 1855-60, lige som de andre landeveje efterhånden forbedredes og forlængedes, og kanalvejen til Randers reguleredes; også jernbanen, der anlagdes i 1871, gavnede den meget (i dennes anlæg tog en i byen 1861 stiftet landboforening ivrig del). Især voksede den industrielle virksomhed. Byen indtog dog længe en underlig mellemstilling mellem købstad og landsogn. Allerede i rigsdagssamlingen 1856-57 blev der forelagt udkast til lov om at gøre den til købstad, men det gik ikke igennem; først ved lov af 7. april 1899 blev byen ophøjet til købstad fra 1. januar 1900. 
Silkeborgs befolkning var stigende i slutningen af 1800-tallet og i begyndelsen af 1900-tallet: 556 i 1850, 1.204 i 1855, 1.775 i 1860, 2.338 i 1870, 2.931 i 1880, 4.217 i 1890, 7.228 i 1901, 7.803 i 1906 og 8.792 i 1911.
Der blev anlagt lige gader i rette vinkler.
Af fabrikker og industrielle anlæg fandtes omkring århundredeskiftet: papirfabrikken (anlagt 1844, åbnet 1. januar 1845, brændt 1864 og genopført, 1869 solgt til Strøyberg, 1, marts 1889 indlemmet i Aktieselskabet „De forenede Papirfabrikker“ og derpå foreløbig standset, men atter sat i gang 1894; Fabrikken, hvis store bygningskompleks, bestående af de store fabriksbygninger, den "gamle Mølle" - restaureret 1901 af Arkitekt Rosen og indrettet til fabrikation af håndgjort papir - bestyrerboligen, Mich. Drewsens villa, maskinmesterbolig, arbejderboliger m.m. lå ved åens østlige bred, havde af dampkraft 125 HK., af vandkraft 200 HK. og beskæftigede omtrent 200 arbejdere, deraf omtrent halvdelen kviner), Koopmanns svineslagteri (grundlagt 1878-79, på markjorderne og med omtrent 60 arbejdere), Hammers Uldspinderi og Klædefabrik (på torvet, anlagt 1857, udvidet 1895, med en årlig produktion på omtrent 200.000 pd. uldgarn og 50.000 alen klædevarer og kjoletøjer, med omtrent 60 arbejdere), Commichau & Co. (trikotagefabrik, anlagt 1883, 1901 gået over til et aktieselskab, kapital 400.000 kr., med en årlig produktion på omtrent 8.000 dusin uldvarer og 8.000 dusin hørvarer, de sidste kun til udlandet, med omtrent 90 arbejdejdere), Silkeborg Jærnstøberi og Maskinfabrik (Dons-Blædel og Schneecloth, anlagt 1854, med omtrent 70 arbejdere), Verners Uldspinderi (omtrent 24 arbejdere), Jensens Uldspinderi (omtrent 20 arbejdere), 1 spritfabrik, 2 ølbryggerier, 2 dampmøller, 1 andelsmejeri, 1 mølle, 2 savskærerier; 1 maskinsnedkeri, 1 tobaksfabrik, 1 mejeri, 2 bogtrykkerier, m.m. 
I Silkeborg afholdtes markeder hver måned, undtagen januar og august, med heste og kreaturer. Torvedag var hver lørdag.
I Silkeborg blev udgivet 4 aviser: "Silkeborg Avis", "Silkeborg Dagblad", "Silkeborg Folkeblad" og "Silkeborg Socialdemokrat" (de 3 sidste blev trykt i Aarhus).
Indbyggernes fordeling efter næringsveje var i 1890: 459 levede af immateriel virksomhed, 50 af jordbrug, 27 af gartneri, 2.060 af håndværk og industri, 827 af handel og omsætning, 16 af søfart, 632 af forskellig daglejervirksomhed, 108 af deres midler, og 38 nød almisse. Ifølge en opgørelse i 1906 var indbyggertallet 7.803, heraf ernærede 734 sig ved immateriel virksomhed, 48 ved landbrug, skovbrug og mejeridrift, 0 ved fiskeri, 4.341 ved håndværk og industri, 1.488 ved handel med mere, 315 ved samfærdsel, 399 var aftægtsfolk, 244 levede af offentlig understøttelse og 234 af anden eller uangiven virksomhed.
Gennem mellemkrigstiden var Silkeborgs indbyggertal voksende: i 1916, 9.180 indbyggere, i 1921 10.896, i 1925 11.473, i 1930 12.078, i 1935 13.393, i 1940 14.378 indbyggere. Men samtidig skete der en vækst i forstæder Alderslyst og Lysbro villaby i Balle Kommune og Søholt by i Gødvad Kommune. Disse forstæder blev indlemmet i købstaden den 1. april 1941.
Ved folketællingen i 1930 havde Silkeborg 12.078 indbyggere, heraf ernærede 1.088 sig ved immateriel virksomhed, 5.597 ved håndværk og industri, 1.798 ved handel mm, 873 ved samfærdsel, 294 ved landbrug, skovbrug og fiskeri, 1.029 ved husgerning, 1.134 var ude af erhverv og 265 havde ikke oplyst indkomstkilde.
Efter 2. verdenskrig fortsatte Silkeborg sin befolkningsvækst. I 1945 boede der 20.955 indbyggere i købstaden, i 1950 23.372 indbyggere, i 1955 24.296 indbyggere, i 1960 24.465 indbyggere og i 1965 6.805 indbyggere. Efterhånden udviklede der sig nye forstæder, Funder Bakke i Funder Kommune samt Balle by og Hvinningdal i Balle Kommune. 
Efter kommunalreformens ikrafttræden i 2007 består Silkeborg Kommune af Silkeborg, Gjern, Kjellerup og Them kommuner.
Jyske Bank, der er landets tredjestørste, har hovedkvarter i Silkeborg. Banken har over 3.500 ansatte på landsplan.
EnergiMidt betjener i alt 176.000 kunder i Midtjylland, og hovedsædet ligger i Silkeborg.
I 1950'erne, hvor der var mangel på biler i Danmark blev mange brugte biler hentet til Silkeborg, og brugtbilssalget blev en niche for byen, ligesom salg af nye biler opstod. Bilforretningerne ligger tæt ved Primærrute 15, der går igennem den nordlige del af byen. I 1972 blev foreningen "Bilernes By" stiftet som en garantiforening, der skal stille bilkunder bedre. I 2006 blev Bilernes Hus indviet.
Fra 1912-2002 eksisterede Dansk Automobil Byggeri, der fremstillede busser og lastbiler.
JN Data A/S har over 500 ansatte og lever it-infrastruktur. Blandt medier i byen findes "Midtjyllands Avis" udkommer i og omkring Silkeborg og Radio Silkeborg, samt DinRadio 8600.
Årstiderne arkitekter blev grundlagt i 1985 i byen, men har i dag også tegnestuer i bl.a. Herning og København.
De forenede Papirfabrikker var en stor papirfabrikant, der bl.a. drev Silkeborg Papirfabrik, men virksomheden ophørte med at eksistere i 1990.
Silkeborg er forbundet til Aarhus og Herning med motorvej. Motorvejen skærer igennem byområdets østlige del og adskiller bydelene Nørreskov Bakke, Gødvad Bakke og Gødvad mod nordøst fra den øvrige del af byen beliggende sydvest for motorvejen.
Museum Silkeborg ligger i Silkeborg Hovedgård, der er den ældste bygning i byen. Museet rummer en historisk samling med fund fra vikingetiden, middelalder, Silkeborg Slot og samt Tollundmanden, der nok er museets mest berømte attraktion. Silkeborg Arkiv har fotografier, historiske dokumenter og meget andet fra Silkeborg og omegn.
AQUA Akvarium og Dyrepark rummer et ferskvandsakvarium, der ved åbningen i 1993 var Europas største. Lige syd herfor ligger Vådbundsarboretet, der er specialiseret i træer der vokser i våde eller meget fugtigt omgivelser. På Silkeborgsøerne sejler turbåden "Hjejlen" der er verdens ældste dampskib som stadig er i drift. Hjuldamperen stammer fra 1861. Den drives af Hjejleselskabet, der har flere andre skibe, der sejler ture på søerne, heriblandt "Rylen" fra 1948. Der findes stadig fundament fra Silkeborg Slot, der blev nedrevet i 1726.
Galerie Moderne udstiller moderne kunst. Hvert år afholde Silkeborg-revyen og hvert ca. hvert tredje år har man Silkeborg Ildfestregatta. Riverboat Jazzfestival afholdes en gang om året og fokuserer på jazz.
Uden for Silkeborg ligger Ørnsø, hvor Arnakkekilden udspringer. Lysbro Skov ligger næsten helt omgivet af Silkeborgsøerne lige syd for størstedelen af byen. Fruens bænk er en udsigtsbænk i skoven.
Silkeborg Idrætsforening blev grundlagt i 1917 og fodboldafdelingen, Silkeborg IF Fodbold, spiller på JYSK Park (tidligere Mascot Park).
Der findes derudover adskillige forskellige sportsklubber, heriblandt Bjerringbro-Silkeborg Elitehåndbold, Silkeborg-Voel KFUM, Silkeborg IF Cykling, Silkeborg Kajakklub og orienteringsklubben Silkeborg OK der afholdt VM i orientering 1974.
Der findes flere idrætsanlæg; Silkeborg Atletikhal åbnede i 2010 og tilbyder at træne bl.a. længde og højdespring, Cykelbanen i Silkeborg, JYSK Arena, Jyllandsringen og Søholt Idrætsanlæg - Øst

Silkeborg Slot har ligget på en slotsholm nordøst for Silkeborgs nuværende centrum, hvor Gudenåen løber ud i Silkeborg Langsø. Man ved ikke, hvornår det ældste Silkeborg Slot blev bygget. Det blev nedrevet i 1726 efter at have været i forfald i en årrække.
Ejler Haugsted refererer i et foredrag i 1918 i Historisk Samfund til et brevregister fra 1558:
Det mere end antydes, at det nærmest har været en røverborg. 
Silkeborg blev i 1418 overdraget til Århus bispestol og var hovedsæde for bispegodset i den vestlige del af stiftet. De sidste seks biskopper i Århus, inden reformationen, var borgherrer på Silkeborg.
Biskop Ulrik Stygge opførte en borg , ca. 30 x 14 m i sten, i to stokværk og med tårn. En mønt fra Erik af Pommerns tid, som er fundet i jorden i nærheden af fundamentet, kan indikere, at den er bygget i 1430'erne.
Der har været piloteret, og det nederste stokværk har været hvælvet.
Silkeborg var hovedsædet for bispedømmets besiddelser i den vestlige del af stiftet.
I 1536 opførte kronen en trefløjet gård i bindingsværk og gjorde stedet til hovedsæde for det efter reformationen oprettede Silkeborg Len.
Topografen og historikeren Arent Berntsen skrev i 1656 "Silkeborg er et velbygt, anseeligt og overmåde lystigt slot, liggende 4 mil vesten for Århus inde i landet på et synderligt smukt og belejligt sted med skov og mark såvel som mange ferske søer og åer: så godt, at Hans Kongelige Majestæt derfor har forbeholdt sig det til sin egen frihed og vildtbane".
I sommeren 2017 lavede man en visualisering af slottet i fuld størrelse, præcis på stedet hvor det har ligget. Der blev bygget et skelet af stilladsmaterialer, som så blev beklædt med en dug, med billeder af hvordan man har kunnet nå frem til det har set ud. 

Konge i Danmark: Svend 2. Estridsen 1047-1074
Se også 1068 (tal)
"Se nu til de grusomme folkeslag danskerne, nordmændene og svenskerne! Se til de røverfolk, der fordum hærgede Frankrig og Tyskland, men nu er de tilfredse med deres eget område!
De har aflagt deres medfødte vildskab og giver sandhedens forkyndere adgang overalt, medens afgudernes altre nedbrydes; kirker rejses alle vegne og Kristi navn lovprises af alle i fællesskab."

Konge i Danmark: Harald 2. 1014-1018 og Knud den Store 1019-1035
Se også 1018 (tal)

Konge i Danmark: Knud den Store 1019-1035 og Knud 3. Hardeknud 1035-1042
Se også 1035 (tal)

Konge i Danmark: Knud 3. Hardeknud 1035-1042 og Magnus den Gode 1042-1047
Se også 1042 (tal)

Konge i Danmark: Magnus den Gode 1042-1047
Se også 1043 (tal)

Konge i Danmark: Magnus den Gode 1042-1047 og Svend 2. Estridsen 1047-1074
Se også 1047 (tal)

Konge i Danmark: Svend 2. Estridsen 1047-1074
Se også 1069 (tal)

Europamesterskabet i fodbold for 2004 (EURO 2004) blev afholdt i Portugal mellem den 12. juni og 4. juli 2004. Det var det 12. europamesterskab i fodbold som afholdes hvert fjerde år under UEFA. Portugal blev udvalgt til værtsnation i 1999 foran Spanien og Østrig/Ungarn. Ligesom de to tidligere slutrundere i England og Holland-Belgien deltog 16 hold. Turneringen blev afviklet på ti forskellige stadioner i otte forskellige byer: Aveiro, Braga, Coimbra, Guimarães, Faro/Loulé, Leiria, Porto og Lissabon.
Turneringen var rig på overraskelser: Tyskland, Spanien og Italien blev elimineret i det indledende gruppespil. De forsvarende mester Frankrig blev slået ud i kvartfinalen af Grækenland og de portugisiske værter kom tilbage efter et nederlag i åbningskampen og nåede finalen, hvor de på deres vej slog Spanien, England og Holland ud. Grækenland sikrede sig sit første europamesterskab, da de i finalen på Estádio da Luz Stadion i Lissabon vandt 1-0 over forhåndsfavoritterne og værtsnationen Portugal.
Kvalifikationen til slutrunden forgik fra september 2002 til November 2003. 50 hold var deltog i ti grupper med fem hold i hver, som alle spillede to kampe imod hinanden. Vinderne af grupperne kvalificerede sig automatisk til slutrunden, mens nr. to måtte igennem play-off som kvalifikation til turneringen.
De 16 landshold som deltog i tuneringen:
Grækenland er dermed europamestre.

Liberalt Oplysnings Forbund (forkortes LOF) er et landsdækkende oplysningsforbund, der blev stiftet i september 1945 af partiet Venstre, Venstres Ungdom og Venstres Kvinder for at fremme et liberalt oplysningsarbejde på kulturelle, sociale, økonomiske og politiske områder. Foreningen har primært virket ved at drive aftenskoler. 
Navnet er et eksempel på særskrivning.

Alveole har flere betydninger:
"(Latin: Alveolus (lille hulrum, fordybning))"
I anatomi og zoologi i almindelighed
I botanik, mikrobiologi og relaterede discipliner alveolerne kan være:
I medicin

Konge i Danmark: Svend 2. Estridsen 1047-1074
Se også 1066 (tal)

Harald Hårderåde eller Harald Hårdråde, Old norsk: "Haraldr harðráði", (1015 – 25. september 1066) var norsk konge fra 1046 sammen med brorsønnen Magnus den Gode og enekonge fra 1047 til 1066. Han var søn af kong Sigurd Syr ("syr" = so) fra Ringerike og Åsta Gudbrandsdatter, der også var mor til Olav den Hellige; Harald og Olav var halvbrødre.
Efter slaget ved Stiklestad (29. juli 1030), hvor Olav faldt, måtte Harald flygte fra Norge. Han førte krig mod jyderne i 1048 og ødelagde Hedeby i 1050. Han mistede livet i forsøget på at erobre England i slaget ved Stamford Bridge 1066.
Som femtenårig kæmpede Harald i slaget ved Stiklestad, flygtede derfra til Gardarige og drog videre til Miklagard, hvor han trådte i den byzantinske kejsers tjeneste i 1034. I flere år skal han have kæmpet for kejseren på Sicilien og i Bulgarien og tjenestegjorde til sidst i livgarden sammen med andre væringer, dvs. nordiske krigere i den byzantinske kejsers livvagt. På hjemrejsen gennem Gardarige giftede han sig med Jelizaveta Jaroslavna (), datter af storfyrst Jaroslav den Vise og Ingegerd af Sverige. I Haralds følge var islændingen Halldor Snorreson, der gjaldt som den bedste kriger blandt væringerne. Halldor var så misfornøjet med Haralds løn, at han smed mønterne fra sig, da han mente, Harald havde mindsket deres indhold af sølv. Derefter overfaldt han kongen i hans soveværelse med draget sværd og forlangte dronning Ellisivs armring af guld som betaling. Halldor undgik med nød og næppe Haralds hævn, og det blev han højt respekteret for på Island.
Harald kom tilbage til Norge i 1045 og blev anerkendt som brorsønnen Magnus den Godes medregent mod at dele sine sølv- og guldskatte med ham. Da Magnus døde i 1047, blev Harald enekonge. I en årrække sloges han med Svend Estridsen om herredømmet over Danmark, men anerkendte endeligt Svend som Danmarks konge i 1064. I kirkelige sager nægtede Harald at modtage direktiver fra ærkebiskop Adalbert af Bremen, som var Svends forbundsfælle og lod de norske biskopper indvies i England og Frankrig. Harald slap ikke kontrollen over den norske kirke og styrede kulten for sin helgenhalvbror Olav med jernhånd. Han lod også "ermske" (armenske) biskopper missionere på Island og muligvis i Norge, hvad der kan have fået ham ekskommunikeret mod slutningen af livet, uden at det vides sikkert. Historikeren Thormod Torfæus omtaler Haralds konflikt med pave Alexander 2., "en mand, der havde søgt paveembedet med våbenmagt". Denne strid fra 1060-årene dannede sandsynligvis en vigtig optakt til kong Sverres konflikt med paven i tiden omkring år 1200.
Før det store skisma mellem Øst- og Vestkirken i 1054 havde Harald været væringgardens leder i Konstantinopel. Sandsynligvis følte han, og ikke mindst hans russiske dronning, sig mere hjemme i en byzantinsk kirketradition end i en vestlig. Så sent som i 1440'erne advarede Christian 1. paven om, at nordmænd var tilbøjelige til at være mere loyale mod Østkirken, hvis de følte sig presset af pavedømmet.
Ifølge Snorre skal Harald have grundlagt Oslo. Oslos tætbebyggelse er dog ældre, men Harald kan have bidraget til byudviklingen ved at opføre kongsgård og kirke. Både i Oslo og Trondheim fik han rejst Mariakirker. En lille saga beretter om islændingen Audun fra Vestfjordene, der købte en isbjørn på Grønland for alt, hvad han ejede og havde. Han tog bjørnen med til Norge, hvor Harald Hårderåde ønskede at købe dyret. Audun havde imidlertid tænkt sig at tage til Danmark for at skænke isbjørnen til kong Svend Estridsen.
Med kong Harald var samlingen af Norge til ét rige fuldført: de oprørske opplændinge bragt til underkastelse og trøndernes høvding, Einar Tambeskælver, ryddet af vejen. Ørkenøerne og Hjaltland blev knyttet fast til det norske kongedømme.
I 1058 var Haralds søn Magnus 2. i England. Det ser ud til, at han skulle hjælpe jarl Ælfgar, der var blevet forvist fra jarledømmet Mercia, som han havde arvet året før. Kort tid efter vandt Ælfgar dog Mercia tilbage ved hjælp af kong Gruffydd ap Llewelyn af Wales og en norsk flåde. Derved kunne Magnus 2. forvente sig Ælfgars støtte ved en senere norsk invasion af England. Imidlertid døde både jarl Ælfgar og kong Druffydd i 1063. Invasionsplanerne må være skrinlagt, helt indtil Harold Godvinsons bror Toste, jarl af Northumbria, lovede Harald støtte fra hele Northumbria og sine allierede; men da det kom til stykket, havde Toste helt overvurderet støtten fra sine forbindelser.
I 1066 sejlede Harald med en flåde til England. 25. september samme år faldt han i slaget ved Stamford bro. Hans lig blev sejlet hjem og begravet i en kirke. Senere blev graven flyttet til Elgeseter kloster, som lå på modsat side af Nidelven fra Nidarosdomen. Klostret blev nedlagt ved reformationen i 1537. Norgeshistoriens mest berejste og sprogkyndige konge ligger nu sandsynligvis under asfalt og kloakrør i Klostergata i Trondheim. 
Haralds to sønner med frillen Tora Torbergsdatter, Magnus og Olav (Kyrre), overtog som konger. Med dronning Ellisiv havde han datteren Ingegerd Haraldsdatter, der blev gift med den danske konge Oluf Hunger.
En granitsten smykket med et bronzerelief udført af Lars Utne, som fremstiller Harald til hest, blev rejst på Harald Hardrådes plads i Oslo i 1905. På vestsiden af Oslo Rådhus blev et stort rytterrelief af Harald udført af Anne Grimdalen afsløret i 1950.

Medicinsk fagsprog – populært benævnt lægelatin – er en form for internationalt fagsprog, der bruges inden for lægevidenskaben.
Det består af klassisk latin og middelalderlatin blandet med oldgræske ord og suppleret med specialudtryk for begreber, der ikke var kendte i klassisk tid.
Eksempelvis består den lægelatinske betegnelse Morbus Scheuermann af to dele, ordet "morbus", der på latin betyder "sygdom" og personnavnet "Scheuermann" efter opdageren. Efter klassisk latinsk grammatik skulle "Scheuermann" stå i genitiv, men det kan her betragtes som et indeklinabelt proprium, der så alligevel står i genitiv, jfr. udviklingen i nytestamentelig latin (den katolske kirke har anvendt den latinske oversættelse af den den græske grundtekst).
På lægelatin hedder "arm" uden videre "brachium", som det altid har gjort; så det der gør lægelatin til noget særligt er, at der skal nyopfindes navne til nye opdagelser. I nutidig lægelatin forekommer næsten kun nomener (dvs. substantiver og adjektiver) som fagudtryk; hvorimod man for århundreder siden førte hele journalbeskrivelsen på latin og ikke kun med latinske fremmedord indlejret i teksten. I ældre tid kunne man f.eks. skrive: Genu dextrum dolet. I vore dage ville man bare skrive: Han har ondt i højre knæ. Og gemme latinen til specielle fagudtryk. 

Salicylsyre (ortho-hydroxybenzoesyre) er en meget lokalirriterende syre, som kun kan bruges udvortes. Derfor er forskellige derivater udviklet til indvortes brug. Disse udgøres af to klasser, estere af salicylsyre og salicylatestere af organiske syrer. Herudover anvendes salicylsyresalte. Det mest kendte derivat er acetylsalicylsyre.
Salicylsyre har fået sit navn efter pil ("Salix"), som har et naturligt indhold af denne syre, og hvorfra man første gang isolerede den. Af samme grund har afkog af pilebark været brugt i den folkelige medicin.
Salicylater virker generelt via deres indhold af salicylsyre. Der udvikles stadig nye salicylater.
Salicylsyre indgår også i hudcremer, hvor den virker ved at eksfoliere hudens øverste lag.
Mennesker med salicylsyre overfølsomhed er ikke i stand til at indtage en normal mængde af salicylsyre i kosten uden at der optræder negative reaktioner.

Lungebetændelse eller pneumoni er en betændelsestilstand i lungerne. Den påvirker især de mikroskopiske luftsække, der hedder alveoler. Sygdommen skyldes som regel en infektion med virus eller bakterier og mindre hyppigt andre mikroorganismer, visse lægemidler og andre lidelser såsom autoimmune sygdomme.
Typiske symptomer omfatter hoste, brystsmerter, feber og stakåndethed. Diagnostiske værktøjer er bl.a. røntgen og dyrkning af bakterier fra opspyt. Der findes vacciner, som kan forebygge visse typer lungebetændelse. Behandlingen afhænger af den tilgrundliggende årsag. Lungebetændelser, man mener skyldes bakterier, behandles med antibiotika. Hvis det er en svær lungebetændelse, bliver personen typisk indlagt på hospitalet.
Hvert år får ca. 450 millioner mennesker lungebetændelse. Det er 7% af verdens befolkning, og det resulterer i ca. 4 millioner dødsfald. Selvom William Osler i det 19. århundrede beskrev lungebetændelse som "the captain of the men of death" (dødemændenes anfører), har antibiotika, som kom frem i det 20. århundrede både som piller og som injektionsvæske, mindsket dødeligheden. Ikke desto mindre er lungebetændelse en stor dødsårsag i udviklingslandene, blandt ældre, meget unge og kronisk syge.
Folk med smittefarlig lungebetændelse har tit produktiv hoste (de hoster slim op), feber efterfulgt af ryste- og kuldeanfald, stakåndethed, skarpe eller stikkende brystsmerter, når de trækker vejret dybt og hurtig vejrtrækning. Hos ældre patienter kan forvirring være det mest udtalte symptom. Hos børn under fem er de typiske symptomer feber, hoste og hurtig eller besværet vejrtrækning.
Feber er ikke et specifikt symptom, da det også forekommer ved mange andre almindelige sygdomme og måske ikke viser sig, hvis patienten har andre alvorlige sygdomme eller er underernæret. Tit ses hoste heller ikke hos børn under to måneder. Flere alvorlige symptomer kan være: blålig farvning af huden, mindre tørst, rysteture, vedvarende opkastninger, meget svingende temperatur eller bevidsthedssløring.
Lungebetændelser som følge af vira eller bakterier har som regel samme symptomer. Nogle årsager forbindes med klassiske, men ikke-specifikke kliniske karakteristika. Lungebetændelse, der skyldes "Legionella", kan give mavesmerter, diarre eller forvirring, mens lungebetændelse, der skyldes "Streptococcus pneumoniae", forbindes med rustfarvet opspyt, og lungebetændelse, der skyldes "Klebsiella" kan give blodigt opspyt. Ophostning af blod fra lufvejene (hæmoptyse) kan også skyldes tuberkulose, gramnegativ lungebetændelse og lungeabscesser (bylder) og hyppigere akut bronkitis. "Mycoplasma" lungebetændelse kan skyldes hævede lymfeknuder på halsen, ledsmerter eller mellemørebetændelse. Viral lungebetændelse viser sig oftere ved hvæsende vejrtrækning end bakteriel lungebetændelse.
Lungebetændelse skyldes som regel infektioner fra bakterier eller virus og sjældnere fra svampe og parasitter. Selvom der er fundet over 100 stammer af smitstoffer, skyldes langt de fleste tilfælde kun få af dem. En blanding af vira og bakterier ses i op til 45% af infektionerne hos børn og hos 15% af de voksne. I ca. halvdelen af tilfældene kan man ikke finde årsagen trods mange prøver.
Betegnelsen "lungebetændelse" bruges af og til mere bredt om enhver tilstand, der giver en betændelsestilstand i lungerne (for eksempel autoimmune sygdomme, kemisk ætsning eller reaktion på narkotika); men en mere præcis betegnelse for disse betændelsestilstande er pneumonitis. Smittekilderne blev før i tiden inddelt i "typiske" og "atypiske" alt efter deres formodede symptomer. Men da beviserne ikke har understøttet denne inddeling, bliver den ikke længere understreget.
Tilstande og risikofaktorer, der kan øge risikoen for lungebetændelse omfatter rygning, immundefekt, alkoholisme, kronisk obstruktiv lungesygdom (KOL), kronisk nyresygdom og leversygdom. Brugen af syrehæmmende medicin såsom proton-pumpe hæmmere eller H2-blokkere menes også at øge risikoen for lungebetændelse. Alderdom øger også risikoen for lungebetændelse.
Bakterier er den hyppigste årsag til lungebetændelse erhvervet uden for sygehus (CAP), og "pneumokokker" isoleres i næsten 50% af tilfældene. Andre almindelige bakterier er: "Haemophilus influenzae" i 20%, "Chlamydophila pneumoniae" i 13% og "Mycoplasma pneumoniae" i 3% af tilfældene; "gule stafylokokker"; "Moraxella catarrhalis"; "Legionella pneumophila" og Gramnegative baciller. Flere af de ovennævnte ses hyppigere i resistente udgaver. Det gælder også resistente pneumokokker (DRSP) og methicillin-resistent Staphylococcus aureus(MRSA).
Organismer spredes lettere, når derer risikofaktorer til stede. Alkoholisme forbindes med pneumokokker, anaerobe organismer og "Mycobacterium tuberculosis"; rygning giver bedre betingelser for "Streptococcus pneumoniae" , "Haemophilus influenzae", "Moraxella catarrhalis" og "Legionella pneumophila". Fugle forbindes med "Chlamydia psittaci"; kvæg med "Coxiella burnetti"; indånding af maveindhold ved opkast med anaerobe organismer samt cystisk fibrose med "Pseudomonas aeruginosa" og "Staphylococcus aureus"."Streptococcus pneumoniae" forekommer hyppigst om vinteren, og man bør undersøge for denne bakterie, hvis folk indånder mange anaerobe organismer.
Hos voksne står virus for ca. en tredjedel af lungebetændelserne, og hos børn er det omkring 15%. Hyppige vira er: rhinovirus, coronavirus, influenza virus,respiratoris syncytialvirus (RSV), adenovirus og parainfluenza. Herpes simplex virus giver sjældent lungebetændelse, men det kan ske hos nyfødte, kræftpatienter samt efter organtransplantation eller voldsomme forbrændinger. Patienter, der har fået organtransplantation eller som på anden måde har nedsat immunforsvar får oftere lungebetændelse fra cytomegalovirus. Patienter med en virusinfektion kan også få infektioner fra følgende bakterier pneumokokker, "Staphylococcus aureus" eller "Haemophilus influenzae", især hvis de også har andre helbredsproblemer. Forskellige vira ses hyppigst på forskellige årstider. I influenzasæsonen kan halvdelen af de virale lungebetændelser skyldes influenza. Andre virusudbrud kan være "hantavirus" og "coronavirus".
Lungebetændelse fås sjældent af svampe, men det rammer især patienter med immundefekt pga AIDS, immunsupprimerende lægemidlereller andre helbredsproblemer. Det skyldes oftest "Histoplasma capsulatum", blastomyces, "Cryptococcus neoformans", "Pneumocystis jiroveci" og "Coccidioides immitis". Histoplasmose Er vidt udbredt i Nord- og Sydamerika, Afrika, Asien og Australien, men sjældent i Europa. (kilde: Klinisk Ordbog). Coccidioidomycosis forekommer især i Californien (kilde: Klinisk Ordbog). Antallet af tilfælde er steget i den sidste halvdel af den 20. århundrede, da folk rejser mere og tager mere medicin, der hæmmer immunsystemet.
Forskellige parasitter kan påvirke lungerne, bl.a.: "Toxoplasma gondii", "Strongyloides stercoralis","Ascaris lumbricoides" og "Plasmodium malariae". Organismerne kommer typisk ind i legemet gennem direkte kontakt med huden, indtagelse eller insektbid.Bortset fra "Paragonimus westermani" påvirker de færreste parasitter lungerne direkte, men sekundært efter andre steder. Nogle parasitter, især af arterne "Ascaris" og"Strongyloides" giver en stærk eosinofil reaktion, som kan give eosinofil pneumoni. Ved andre infektioner, såsom malaria, påvirkes lungerne oftest en systemsygdom forårsaget af cytokiner. I Ilande ses disse infektioner mest hos folk, der vender hjem fra en rejse eller hos immigranter. På verdensplan rammer infektionerne oftest patienter med nedsat immunforsvar.
Idiopatisk interstitiel pneumonitis eller ikke-smittende lungebetændelse er en klasse lungesygdomme, såsom: diffus alveolær skade (diffuse alveorlar damage), organiserende lungebetændelse BOOP, ikke-specifik interstitiel lungebetændelse, lymfocytisk interstitiel lungebetændelse, deskvamativ interstitiel lungebetændelse, respiratory bronchiolitis interstitial lung disease og usual interstitial pneumonia (UIP).
Lungebetændelse starter typisk som en infektion af de øvre luftveje, som så flytter sig ned i de nedre luftveje.
Vira kan nå ned i lunger ad forskellige veje. Man får typisk respiratorisk syncytialvirus ved at røre ved genstande som er kontamineret og så berøre øjne eller næse.Andre virusinfektioner fås ved at indånde luftbårne kontaminerede dråber. Fra de øvre luftveje kan virussen komme ned i lungerne, hvor de invaderer de celler, der sidder på siden af luftvejene, alveolerne eller lungeparenkymet. Nogle vira, såsom mæslinger og herpes simplex, kan nå lungerne via blodet. Invasionen af lungerne kan give celledød af forskellig grad. Når immunsystemet reagerer på infektionen, kan der ske endnu større skader på lungerne. Hvide blodlegemer, som regel Agranulocytter, er den primære årsag til inflammationen. Mange vira skader ikke kun lungerne, men også andre organer, og de kan derfor forstyrre andre legemsfunktioner. Vira gør også kroppen mere disponeret for bakterieinfektioner, og så kan en bakteriel lungebetændelse opstå som en co-morbid tilstand, altså samtidig optræden af to indbyrdes uafhængige tilstande.
De fleste bakterier når lungerne/svælget ved indånding af små mængder organismer fra hals eller næse. Halvdelen af alle normaltfungerende mennesker indånder små mængder væske/stof til lungerne, når de sover. Der findes altid bakterier i halsen, menmulige smittebærere er der kun på bestemte tider og under bestemte forhold. Et fåtal af disse bakterier, såsom "Mycobacterium tuberculosis" og "Legionella pneumophila" når lungerne via kontaminerede, luftbårne dråber. Bakterier kan også spredes med blodet. Når først bakterierne er i lungerne, kan de invadere mellemrummene mellem celler og mellem alveoler, hvor makrofagerne and neutrofile (defensive hvide blodlegemer) prøver at gøre bakterierne inaktive. Neutrofilerne udskiller også cytokiner, som aktiverer immunforsvaret. Dette giver feber, kulderystelser og træthed, som er så velkendt ved bakteriel lungebetændelse. Neutrofiler, bakterier og væske fra de omgivende blodbaner fylder alveolerne, hvilket kan ses på røntgenbilleder af thorax (brystkassen).
Lungebetændelse udredes typisk ud fra flere fysiske symptomer og et røntgenbillede af brystkassen.Det kan dog være svært at finde den tilgrundliggende årsag, da der ikke findes en prøve, som kan afgøre om lungebetændelsen er bakteriel eller ej. WHO har defineret lungebetændelse hos børn klinisk, enten ud fra hoste eller vejtrækningsbesvær, hurtig vejrtrækning, indtrækning af brystkassen eller bevidsthedssløring. Hurtig vejrtrækning defineres som mere end 60 vejrtrækninger per minut hos børn under to måneder, 50 vejrtrækninger per minut hos børn mellem to måneder og et år eller over 40 vejrtrækninger per minut hos børn mellem et og fem år. Hos børn er hurtig vejrtrækning og indtrækning af det nederste af brystkassen klarere symptomer end at lytte efter rallen med et stetoskop.
Voksne patienter behøver sjældent undersøgelser i milde tilfælde. Risikoen for lungebetændelse er meget lav, hvis alle vitale tegn og stetoskopi er normal. Hvis en patient skal indlægges, anbefales pulsoximetri (måling af ilt i blodet, røntgenfotografering af thorax og blodprøver inklusive blodprocent, serumelektrolytter, C-reaktivt protein- niveau og muligvis også leverfunktionsprøver. Diagnosen influenzalignende sygdom kan stilles ud fra symtpomer, men en influenzainfektion kan kun bekræftes med prøver. Så behandlingen baseres tit på, om der er en influenzaepidemi eller på en hurtig influenzaprøve.
Fysisk undersøgelse kan nogle gange vise lavt blodtryk, høj puls eller laviltmætning. Hurtigere vejrtrækning kan vise sig et par dage før andre tegn.Brystet kan virke normalt ved undersøgelse, men måske hæver brystkassen sig lidt mindre i den ramte side. Hvæsende vejrtrækning i de større luftveje, der går gennem den ramte lunge, kaldes bronkial vejrtrækning og høres vedstetoskopi. Der kan måske høres rallen i det ramte område ved indånding.Resonanslyden ved perkussion kan være svagere ved den ramte lunge, vokal resonans adskiller lungebetændelse fra pleuraeffusion altså væskeudtrædning i lungehinderummet.
Et røntgenbillede af thorax (brystkassen) bruges ofte til diagnoser. Patienter med milde tilfælde skal kun røntgenfotograferes, hvis der er mulighed for komplikationer, eller patienten ikke har reageret på behandlingen, eller hvis årsagen er ukendt. Hvis patienten er så syg, at man må indlægge, anbefales det at tage røntgenbilleder. Billedet viser ikke altid sygdommens sværhedsgrad og kan ikke skelne mellem bakterie- og virusinfektion.
Røntgenbilleder af lungebetændelse kan vise lobær pneumoni, bronkopneumoni (også kendt som betændelse i en lungeklap eller pletvis udbredt lungebetændelse) og interstitiel pneumoni. Bakteriel lungebetændelse erhvervet uden for sygehus viser sig typisk ved lungekonsolidering af et lungesegment, og det kaldes lobær eller primær pneumoni.Men andre mønstre kan vise sig ved andre typer lungebetændelse. Ved aspirationspneumoni kan der være uklare områder nederst i begge lunger og i højre side. .Hvis lungebetændelsen er viral, kan røntgenbilleder se normale ud, eller de kan vise hyperinflation, pletter i begge sider eller de kan ligne billeder af bakterielle lungebetændelser med lungekonsolidering. Røntgenbilleder viser måske ikke noget tidligt i forløbet, især, hvis patienten er dehydreret, eller de kan være svære at tyde, hvis patienten er overvægtig eller tidligere har haft lungesygdomme. En CT-skanning kan give yderligere oplysninger, hvis det kræves.
Hvis en patient allerede er under plejesektoren, kan det ikke betale sig at lede efter årsagen, da det sjældent ændrer behandlingen. Hvis en patient ikke reagerer på behandlingen, bør det overvejes at dyrke opspyt og der bør tjekkes for "Mycobacterium tuberculosis", hvis en patient har kronisk, produktiv hoste. Under epidemier kan det være en god ide at tjekke for andre specifikke organismer. Hospitalspatienter med alvorlige sygdomme bør både få taget spyt- og blodprøver samt urinprøver, der skal undersøges for antistoffer mod "Legionella" og "Streptococcus". Virale infektioner kan konstateres enten ved at opdage virussen eller dens antistoffer ved bl.a. en dyrkning eller polymerasekædereaktion(PCR). Årsagen til sygdommen findes kun i 15% ved rutineprøver.
Pneumonitis er betegnelsen for en betændelsestilstand i lungerne. Lungebetændelse henviser som regel til pneumonitis som følge af infektion, men af og også til en ikke-infektuøs udgave, som også udviser lungekonsolidering.Lungebetændelser klassificeres sædvanligvis efter den måde, man fik dem på: Lungebetændelse erhvervet uden for sygehus,lungebetændelse som følge af indånding af maveindhold, lungebetændelse som følge af pleje, lungebetændelse erhvervet på hospital og lungebetændelse af at ligge i respirator. Sygdommen kan også klassificeres efter, hvilket område af lungen, der rammes. lobær pneumoni, bronkopneumoni og akut interstitiel pneumoni; eller efter den organisme, der er årsagen. Lungebetændelse hos børn kan også klassificeres ud fra symptomerne som mild, svær eller meget svær.
Flere sygdomme kan give symptomer, der minder om lungebetændelse: Kronisk Obstruktiv Lungesygdom(KOL), astma, lungeødem, bronkieectase, lungekræft og lungeemboli. Til forskel fra lungebetændelse giver astma og KOL typisk hvæsende åndedræt, lungeødem giver et usædvanligt elektrolardiogram, kræft og bronkieectase giver langvarig hoste, og lungeemboli akutte, skarpe brystsmerter og stakåndethed.
Forebyggelse omfatter vaccination, miljøforanstaltninger og behandling af andre helbredsproblemer. Det anslås at, hvis de rette forebyggende foranstaltninger blev indført på verdensplan, kunne børnedødeligheden reduceres med 400.000, og hvis den rette behandling var til rådighed for alle, kunne børnedødeligheden yderligere nedsættes med 600.000.
Vaccination forebygger visse bakterielle og virale lungebetændelser både hos børn og voksne. Influenzavacciner er mest effektive mod influenza A og B.Centers for Disease Control and Prevention i USA anbefaler årlig vaccination for alle over seks måneder. Hvis plejepersonalet immuniseres, mindskes risikoen for viral lungebetændelse blandt deres patienter. Under influenzaepidemier kan lægemidler som amantadin eller rimantadin hjælpe med at forebygge lidelsen. Det vides ikke, om zanamivir eller oseltamivir er effektive, for producenten af oseltamivir nægter at lade sine prøvedata blive uafhængigt analyseret.
Der er god dokumentation for brugen af vacciner mod "Haemophilus influenzae" og "pneumokokker".
Vaccination af børn mod pneumokokker har ført til færre forekomster af denne type infektion hos voksne, fordi mange voksne får infektionen fra børn. En pneumokokvaccine, som beviseligt kan mindske risikoen for invasiv pneumokokinfektion, kan fås til voksne.. Andre vacciner, som har en dokumenteret beskyttende effekt mod lungebetændelse, omfatter: Vaccine mod kighoste, skoldkopper og mæslinger.
Både Rygeafvænning og nedbringelse af indendørs luftforurening, som f.eks. skyldes indendørs madlavning vha. afbrænding af træ eller afføring, anbefales.Rygning har vist sig at være den største risikofaktor ift. lungebetændelse forårsaget af en pneumokokinfektion hos ellers raske voksne. En god håndhygiejne og det at hoste ned i ærmet kan også være effektive forebyggende foranstaltninger. Hvis de, der er syge, bærer kirurgisk maske, kan spredning af sygdommen muligvis også undgås.
Risikoen for at få lungebetændelse kan mindskes ved behørigt at behandle tilgrundliggende sygdomme (som f.eks. HIV/AIDS, sukkersyge og fejlernæring). Ved udelukkende at ernære børn, der er under 6 måneder gamle, gennem amning kan man mindske både risikoen for at få sygdommen og alvorsgraden, hvis den opstår. Antibiotikummet trimethoprim/sulfamethoxazol kan mindske risikoen for "Pneumocystis pneumonia" hos personer med HIV/AIDS, som har et CD4-tal, der ligger under 200 celler/uL. Antibiotikummet kan desuden fungere som et nyttigt præventivt middel hos personer, der er immunkompromitteret, men som ikke har HIV.
Ved at teste gravide kvinder for Gruppe B-streptokokker og "Chlamydia trachomatis" og om nødvendigt behandle med antibiotikum reduceres hyppigheden, hvormed lungebetændelse forekommer hos spædbørn. Forebyggende foranstaltninger mod overførsel af HIV fra moder til barn kan også effektivt modvirke lungebetændelse.Sugning af mund og hals på spædbørn med meconium i fostervandet har vist sig ikke at reducere hyppigheden af aspirationspneumoni og kan muligvis forårsage skader. I langt de fleste situationer anbefales denne praksis derfor ikke. Hos skrøbelige ældre kan en god oral sundhedspleje mindske risikoen for aspirationspneumoni.
Oralt indtagne antibiotika, hvile, simple analgetika (smertestillende midler) og væske vil typisk være tilstrækkeligt til at afhjælpe problemet. Personer med andre medicinske tilstande, ældre eller personer med betydelige vejrtrækningsproblemer kan dog have behov for mere avanceret behandling. Hvis symptomerne bliver værre, lungebetændelsen ikke bliver bedre under hjemmebehandling eller der opstår komplikationer, kan det være nødvendigt med hospitalsindlæggelse. På verdensplan fører 7-13 % af sygdomstilfælde hos børn til en hospitalsindlæggelse, mens mellem 22 og 42% af voksne med lungebetændelse, der er opstået uden for hospitalet, indlægges i den udviklede del af verden. CURB-65-scoringsredskabet er en nyttig metode til at vurdere, hvorvidt voksne skal indlægges. Hvis scoren er 0 eller 1 point, kan patienten typisk behandles derhjemme. Er scoren 2 point, vil en kortere hospitalsindlæggelse eller en tæt opfølgning være nødvendig. Ligger scoren derimod på 3-5 point, anbefales en hospitalsindlæggelse. Børn med åndedrætsbesvær eller med en iltmætning på under 90% bør indlægges. Anvendeligheden af lungefysioterapi i forbindelse med behandling af lungebetændelse er endnu ikke blevet fastslået. Ikkeinvasiv ventilation kan være gavnlig for patienter på intensiv afdeling.Hostemedicin i håndkøb har ikke vist sig at have nogen effekt og det samme gælder mht. at give børn zink.Der er ikke tilstrækkeligt med beviser til at vurdere effekten af ekspektorantia (slimløsnende midler).
Behandling med antibiotika giver et bedre resultat for patienter med bakteriel lungebetændelse. Valg af antibiotikum afhænger først og fremmest af den sygdomsramte persons karakteristika som f.eks. alder, generel helbredstilstand, samt hvor personen fik infektionen. I Storbritannien anbefales empirisk behandling med amoxicillin som initialbehandling mod lungebetændelse erhvervet uden for sygehus, hvor behandling med doxycyklin eller clarithromycin kan fungere som mulige alternativer. I Nordamerika, hvor de "atypiske" former for lungebetændelse erhvervet uden for sygehus er mere udbredt, har makrolider (som f.eks. azithromycin eller erythromycin) og doxycyklin afløst amoxicillin i den ambulatoriske initialbehandling af voksne. Amoxicillin anvendes fortsat til initialbehandling af børn med lette eller moderate symptomer. Anvendelse af fluoroquinoloner frarådes ved ukomplicerede sygdomstilfælde pga. risikoen for bivirkninger og for udvikling af resistente bakterier. Dette skal også ses i lyset af, at anvendelsen ikke har nogen større klinisk effekt.Behandlingens varighed er typisk mellem syv og ti dage, men der kommer stadigt mere dokumentation for, at kortere behandlingsforløb (tre til fem dage) er lige så effektive. Til behandling af lungebetændelse erhvervet på hospital anbefales tredje- og fjerdegenerations-cefalosporiner, -carbapenemer, -fluoroquinoloner, -aminoglykosider og vancomycin. Disse antibiotika indgives ofte intravenøst og anvendes ofte sammen. Over 90% af de patienter, der behandles på hospitalet, får det bedre efter den første behandling med antibiotika.
Neuraminidasehæmmere kan anvendes til behandling af viral lungebetændelse, som skyldes influenza A og influenza B. Der anbefales ingen særlige antivirale midler til behandling af andre typer viral lungebetændelse erhvervet uden for sygehus, herunder SARS coronavirus, adenovirus, hantavirus og parainfluenzavirus. Influenza A kan behandles med rimantadin eller amantadin, mens influenza A eller B kan behandles med oseltamivir, zanamivir eller peramivir. Disse midler har størst effekt, hvis de anvendes inden for de første 48 timer efter symptomernes indtræden.ref name=Lancet11/> Mange stammer af H5N1 influenza A, også kendt som aviær influenza eller "fugleinfluenza", har vist sig at være modstandsdygtige over for rimantadin og amantadin. Visse eksperter anbefaler brugen af antibiotika til behandling af viral lungebetændelse, da det er umuligt at udelukke, at sygdommen skyldes en kompliceret bakterieinfektion. British Thoracic Society anbefaler, at man undlader at behandle med antibiotika på patienter med en let lungebetændelse. Behandling med kortikosteroider er omstridt.
Sædvanligvis behandles kemisk lungebetændelse konservativt med antibiotika, som udelukkende er beregnet til behandling af aspirationspneumoni. Valget af antibiotika afhænger af flere faktorer, herunder den formodede tilgrundliggende organisme, og hvorvidt der er tale om lungebetændelse erhvervet på eller uden for hospital. Almindelige behandlingsmedikamenter omfatter clindamycin, en kombination af β-lactamantibiotika og metronidazol eller et aminoglykosid.
Kortikosteroider anvendes i nogle tilfælde til behandling af aspirationspneumoni, men der er begrænset dokumentation for behandlingens effektivitet.
Med behandling vil de fleste typer bakteriel lungebetændelse stabilisere sig i løbet af tre til seks dage. Det tager ofte et par uger, før de fleste symptomer forsvinder. Sygdommen vil typisk ikke længere kunne ses på røntgen inden for fire uger, og dødeligheden er lav (under 1 %). Det kan tage mere end 12 uger for ældre og patienter med andre lungeproblemer at komme sig over sygdommen. Der kan være en dødelighed på helt op til 10% for patienter, hvor hospitalsindlæggelse er nødvendig, og dødeligheden kan nå op på 30-50% for patienter, som har behov for intensiv behandling. Lungebetændelse er den mest udbredte hospitalsinfektion, der medfører dødsfald. Før fremkomsten af antibiotika lå dødeligheden typisk på 30% for de patienter, der var indlagt på hospital.
Der kan opstå komplikationer, særligt hos ældre eller patienter, der har grundlæggende problemer med helbredet. Disse problemer kan bl.a. omfatte: empyem, lungeabsces, bronchiolitis obliterans, akut respiratorisk distress-syndrom, sepsis og forværring af grundlæggende helbredsproblemer.
For at kunne prognosticere udfaldet af en lungebetændelse mere objektivt har man udviklet regler for, hvordan en klinisk prognose stilles. Disse regler anvendes ofte ift. at vurdere, hvorvidt en person skal hospitalsindlægges.
Ved lungebetændelse kan der dannes en væskeansamling i hulrummet omkring lungen. Lejlighedsvis kan mikroorganismer inficere denne væske, hvilket forårsager empyem (pussamling). For at differentiere empyemet fra den mere simple parapneumoniske effusion kan væsken opsamles med en kanyle (thoracentese) og analyseres. Hvis analysen viser tegn på empyem, er det nødvendigt at udføre en fuld drænage af væsken, hvilket ofte kræver en drænkateter. I alvorlige empyemtilfælde kan kirurgisk indgreb være nødvendig. Hvis den inficerede væske ikke afdrænes, kan infektionen vare ved, da antibiotika ikke nemt kommer ind i pleurahulrummet. Hvis væsken er steril, skal den kun drænes, hvis den forårsager symptomer eller ikke forsvinder.
I sjældne tilfælde danner bakterier i lungen en lomme med inficeret væske kaldet en lungeabsces. Lungeabscesser kan normal ses på et røntgenbillede af thorax, men ofte er en CT-skanning nødvendig for at bekræfte diagnosen.Abscesser forekommer typisk ved aspirationspneumoni og indeholder ofte flere typer bakterier. Længerevarende antibiotikabehandling er normalt tilstrækkeligt til behandling af en lungeabscess, men sommetider må lungabscessen drænes af en kirurg eller radiolog.
Lungebetændelse kan medføre respirationsinsufficiens (lungesvigt) ved at udløse akut respiratorisk distress-syndrom (ARDS), som skyldes en kombination af infektion og inflammatorisk respons. Lungerne fyldes hurtigt med væske og bliver stive. Denne stivhed kombineret med svært nedsat iltoptagelse som følge af væsken i alveolerne kan kræve lange perioder med mekanisk respiration, for at patienten kan overleve.
Sepsis er en mulig komplikation ved lungebetændelse men forekommer typisk kun hos personer med nedsat immunforsvar eller hyposplenisme. De organismer, der typisk forekommer, er pneumokokker, "Haemophilus influenzae" og "Klebsiella pneumoniae". Andre årsager til symptomerne bør også tages i betragtning, f.eks. myokardieinfarkt eller en lungeemboli.
Lungebetændelse er en almindelig sygdom, der rammer ca. 450 millioner mennesker hvert år og forekommer i alle dele af verden.Sygdommen er en væsentlig dødsårsag blandt alle aldersgrupper og medfører 4 millioner dødsfald (7 % af verdens samlede dødsfald) årligt. Tallene er størst blandt børn under fem år og voksne over 75 år. Den forekommer fem gange så hyppigt i ulande som i ilande. Viral lungebetændelse er årsag til 200 millioner tilfælde. Målt i 2009 er lungebetændelse den 8.-hyppigste dødsårsag i USA.
I 2008 forekom lungebetændelse hos ca. 156 millioner børn (151 millioner i ulande og 5 millioner i ilande). Den medførte 1,6 millioner dødsfald eller 28–34 % af alle dødsfald blandt børn under fem år, hvoraf 95 % forekom i ulande.Blandt de lande, der er hårdest ramt af sygdommen, er: Indien (43 millioner), Kina (21 millioner) og Pakistan (10 millioner). Det er den hyppigste dødsårsag blandt børn i lavindkomstlande. Mange af disse dødsfald forekommer blandt nyfødte. WHO vurderer, at et af tre spædbørnsdødsfald skyldes lungebetændelse. Cirka halvdelen af disse dødsfald kan teoretisk forhindres, da de er forårsaget af en bakterie, der findes en effektiv vaccine imod.
Lungebetændelse har været en almindelig sygdom gennem hele menneskets historie. Symptomerne blev beskrevet af Hippokrates (ca. 460 BC – 370 fvt.):"Peripneumonia og pleuritisk påvirkning kan således observeres: Er feberen høj, og hvis der er smerter i en af siderne eller begge, og hvis der er exspirium, hvis der er hoste, og hvis der afsondres spyt af lys eller bleg farve eller tilsvarende skummende og rødlig, eller hvis den har nogen anden karakter end den vanlige… Når pneumonia er på det højeste, er tilfældet uden håb, hvis han ikke udtømmes, og det er skidt, hvis han har dyspnø og urin, der er tynd og ildelugtende, og hvis der kommer sved ud omkring hals og hoved, for sådan sved er af det onde, da den affødes af den kvælning, hvislelyde og den kraft, hvormed sygdommen tager overhånd." Hippokrates henviste dog til lungebetændelse som en sygdom, der var "navngivet af forfædrene". Han nedskrev også resultaterne af kirurgisk drænage af empyem. Maimonides (1135–1204 AD) skrev: "De grundlæggende symptomer, der forekommer ved pneumonia, og som aldrig udebliver, er følgende: høj feber, stikkende pleuritisk smerte i siden, kortåndethed, forhøjet puls og hoste." Denne kliniske beskrivelse minder meget om beskrivelserne i nutidens lærebøger og den afspejlede omfanget af den medicinske viden i Middelalderen og frem til det 19. århundrede.
Edwin Klebs var den første, der observerede bakterier i luftvejene hos en person, der døde af lungebetændelse i 1875. Det første arbejde med at identificere de to almindelige bakterielle årsager, "Streptococcus pneumoniae" og "Klebsiella pneumoniae", blev udført af Carl Friedländer og Albert Fränkel i henholdsvis 1882 og1884. Friedländers første værk introducerede Gramfarve, en grundlæggende laboratorietest, der stadig bruges til identifikation og kategorisering af bakterier. Christian Grams bog, der beskriver proceduren i 1884, var med til at differentiere de to bakterier og viste, at lungebetændelse kunne forårsages af mere end én mikroorganisme.
Sir William Osler, der er kendt som "den moderne medicins fader", værdsatte den død og svækkelse, som lungebetændelse medførte, og beskrev den som "dødemændenes anfører" I 1918, da den havde overhalet tuberkulose som en af de hyppigste dødsårsager på dette tidspunkt. Dette udtryk blev oprindeligt skabt af John Bunyan med reference til tuberkulose. Osler beskrev også lungebetændelse som "den gamle mands bedste ven", da døden ofte indtraf hurtigt og smertefrit på en tid, hvor der var mange langsommere og mere smertefulde måder at dø på.
Flere fremskridt i 1900-tallet forbedrede mulighederne for patienter med lungebetændelse. Med introduktionen af penicillin og andre antibiotika, moderne kirurgiske teknikker og intensivbehandling i det 20. århundrede faldt dødeligheden, som havde nærmet sig 30 %, med stor hast i ilandene. Vaccination af børn mod "Haemophilus influenzae" type B begyndte i 1988 og førte til et dramatisk fald i antallet af tilfælde kort efter. Vaccination af voksne mod "Streptococcus pneumoniae" begyndte i 1977 og af børn i 2000, hvilket medførte et lignende fald.
På grund af den store sygdomsbyrde i ulande og den relativt lave opmærksomhed omkring sygdommen i ilande har verdens sundhedsorganisationer erklæret 12. november for World Pneumonia Day, en dag, hvor bekymrede borgere og beslutningstagere tager initiativer imod sygdommen. På verdensplan anslås omkostningerne ved lungebetændelse erhvervet uden for sygehus til 17 milliarder USD.
Lungebetændelse (Græsk:pneumonia, "betændelse (inflammation) af lungevævet") kan skyldes både mikrobiologiske og andre årsager. Afhængigt af årsagen er der forskellige behandlinger, forløb og prognoser.

Tuberkulose, MTB eller TB (en forkortelse af "tuberkelbakterien") er en udbredt smitsom sygdom ofte med dødelig udgang. Sygdommen forårsages af forskellige stammer fra mykobakterie-komplekset, som regel "Mycobacterium tuberculosis". Tuberkulose forekommer typisk i lungerne, men kan også angribe andre organer. Tuberkulose smitter gennem luften, når personer med en aktiv TB-infektion hoster, nyser eller overfører spyt gennem luften. De fleste infektioner er asymptomatiske og latente. Men hos én ud af ti udvikler en latent infektion sig til aktiv sygdom. Ubehandlet tuberkulose dræber over 50% af de smittede.
Klassiske symptomer på aktiv TB er kronisk hoste med blodigt opspyt, feber, nattesved, og vægttab. Før i tiden kaldte man TB for "tæring", fordi patienterne tabte vægt. Infektion i andre organer giver mange forskellige symptomer. Diagnose af aktiv TB kræver en røntgenundersøgelse (som regel af brystkassen) samt mikroskopisk undersøgelse og dyrkning af kropsvæsker. Latent TB kan diagnosticeres med en tuberkulinprøve og blodprøver. TB er svær at behandle, og man er nødt til at tage antibiotika i en længere periode. Sociale kontakter screenes og behandles, hvis det er nødvendigt. Antibiotikaresistens er et voksende problem i behandlingen af infektioner med multiresistente tuberkulosebakterier (MDR-TB). TB forebygges ved at screene folk for sygdommen og vaccinere med calmette-vaccine.
Eksperter mener, at en tredjedel af verdens befolkning er smittet med "M. tuberculosis", og der kommer nye tilfælde til hvert sekund. I 2007 var der ca. 13,7 millioner aktive, kroniske tilfælde på verdensplan. I 2010 kom der ca. 8.8 millioner nye tilfælde, og 1.5 million døde som følge af sygdommen, mest i ulande. Det totale antal tilfælde af tuberkulose er dalet siden 2006, og antallet af nye tilfælde har været i tilbagegang siden 2002. Tuberkulose er ikke jævnt fordelt i verden. Ca. 80% af befolkningen i mange asiatiske og afrikanske lande tester positiv ved tuberkulinprøver, mens tallet i USA kun er 5-10%. Der er flere tilfælde af TB i ulandene, da folk der typisk har et svækket immunforsvar. Når disse mennesker får tuberkulose, er det typisk, fordi de er smittet med HIV og udvikler AIDS. 
Mellem fem og ti procent af de TB-ramte, der ikke har HIV, udvikler den aktive sygdom på et tidspunkt i livet. Dette tal er 30% for HIV-smittede TB-patienter. Tuberkulose kan forekomme overalt i kroppen, men det ses hyppigst i lungerne (lungetuberkulose eller pulmonal tuberkulose). Tuberkulose uden for lungerne kaldes ekstrapulmonal tuberkulose, som godt kan forekomme sammen med pulmonal tuberkulose. Almindelige tegn og symptomer omfatter feber, kulderystelser, nattesved, tab af appetit, vægttab og træthed. Patienten kan udvikle såkaldte trommestikfingre i udpræget grad. 
Hvis en tuberkuloseinfektion bliver aktiv, angriber den i 90% af tilfældene lungerne. Symptomerne kan omfatte brystsmerter og længerevarende produktiv hoste. Ca. 25% af de ramte har et asymptomatisk sygdomsforløb. Nogle gange ses hoste med blodigt opspyt i mindre grad. I sjældne tilfælde kan infektionen nå lungepulsåren, så der opstår en massiv blødning, der kaldes Rasmussens aneurisme. Tuberkulose kan blive kronisk og give udbredt ardannelse i de øvre lungelapper. Det er som regel de øvre dele af lungerne, der angribes. Grunden til dette er ikke helt klarlagt. Måske angribes de øvre lunger mest på grund af den bedre luftgennemstrømning eller dårligt lymfeafløb. 
I 15–20% af de aktive tilfælde, spreder infektionen sig ud fra åndedrætsorganerne og giver andre typer tuberkulose. Når TB forekommer uden for åndedrætsorganerne, kaldes det ekstrapulmonal tuberkulose. Ekstrapulmonal TB forekommer hyppigere hos personer, der er i immunundertrykkende behandling, immunsuppression og hos små børn. Ekstrapulmonal TB forekommer hos over 50% af de HIV-smittede. Ekstrapulmonale infektioner findes især i lungehinden (tuberkuløs lungehindebetændelse), centralnervesystemet (tuberkuløs meningitis) og i lymfesystemet (skrofulose på halsen). Ekstrapulmonal TB ses også i det urogenitale system (urogenital tuberkulose), i knogler og led (Potts sygdom i rygsøjlen) samt andre steder. Hvis TB når knoglerne, kaldes det knogletuberkulose, som er en type af knoglemarvsbetændelse. En farligere og mere udbredt type TB er miliærtuberkulose. Miliærtuberkulose udgør ca. 10% af de ekstrapulmonale tilfælde.
Den største årsag til TB er "Mycobacterium tuberculosis", en lille aerob bakterie, der ikke kan bevæge sig. Mange af denne sygdomsfremkaldende bakteries unikke kliniske kendetegn skyldes dens høje indhold af lipider. Cellen deler sig hver 16. –20. time. Det er meget langsomt sammenlignet med andre bakterier, der normalt deler sig på mindre end en time. Mykobakterier har et lipidlag om cellemembranen. Ved en gramfarvning vil MTB kun vise sig meget lidt eller slet ikke "grampositive", fordi cellevæggen har et højt indhold af lipider og mykolsyre. MTB kan modstå svage bakteriedræbende midler og kan overleve som endospore (dvs. i dehydreret tilstand) i flere uger. I naturen kan bakterien kun vokse i en værtsorganisme, men "M. tuberculosis" kan dyrkes i laboratoriet. 
Ved hjælp af histologisk farvning i prøver af ophostet slim (også kaldet opspyt) kan forskere identificere MTB i et almindeligt mikroskop. Nogle af "M. tuberculosis"-pletterne overlever behandling med en syreopløsning. Den klassificeres derfor som en syrefast bakterie. De to mest almindelige farvningsteknikker ved syrefaste bakterier er Ziehl–Neelsen-farvning, som farver syrefaste bakterier klart røde, så de kan ses tydeligt på en blå baggrund, og auramin-rhodamin-farvning efterfulgt af fluorescerensmikroskopi. 
"M. tuberculosis"-komplekset omfatter fire andre mykobakterier, der giver tuberkulose: “M. bovis,” “M. africanum,” “M. canetti,” og “M. microti". “M. africanum” er ikke så udbredt, men den er årsag til mange tuberkulosetilfælde i Afrika. “M. bovis” var tidligere en udbredt årsag til tuberkulose, men efter indførelsen af pasteuriseret mælk er denne mykobakterie næsten udryddet i i-landene. “M. canetti” er sjælden og synes kun at findes på Afrikas Horn, selvom der har været nogle få tilfælde blandt afrikanske emigranter. “M. microti” er også sjælden og ses mest hos mennesker med svækket immunforsvar, men den kan være mere udbredt, end vi tror. 
Andre kendte patogene mykobakterier er “M. leprae,” “M. avium,” og “M. kansasii.” De sidste to er klassificeret som "ikke tuberkuløse mykobakterier" på engelsk kaldet "nontubercolous mycobacteria" (NTM). Disse bakterier giver ikke TB eller spedalskhed, men de giver andre lungesygdomme, der minder om TB.
Der er flere faktorer, der gør folk mere modtagelige for TB-infektioner. Den største faktor på verdensplan er HIV; 13% af alle, der får TB, har også HIV-virus. Det er et udbredt problem i Afrika syd for Sahara, hvor mange har HIV. Tuberkulose hænger tæt sammen med stor befolkningstæthed og dårlig ernæring. Denne forbindelse gør TB til en af de største fattigdomssygdomme. Følgende grupper har en høj risiko for at få TB: folk, der tager ulovlige stoffer; folk, der bor eller arbejder, hvor udsatte grupper mødes (såsom fængsler og hjemløseherberger); folk, der er fattige og ikke har adgang til korrekt lægebehandling; udsatte etniske minoriteter; børn, der kommer i tæt kontakt med udsatte grupper; og det sundhedspersonale, der hjælper disse mennesker. Kronisk lungesygdom er endnu en risikofaktor. Stenlunger øger risikoen ca. 30 gange. Folk, der ryger cigaretter, har en næsten dobbelt så høj risiko for at få TB som ikke-rygere. Andre tilstande kan også øge risikoen for at udvikle tuberkulose, blandt andet alkoholisme og diabetes mellitus (tre gange så høj risiko). Visse lægemidler, såsom kortikosteroider og infliximab (et monoklonalt antistof mod TNF-α) udgør en stadig større risikofaktor især i i-landene. Man kan også være genetisk disponeret, men videnskaben ved endnu ikke, hvor stor den risiko er.
Når personer med aktiv pulmonal TB hoster, nyser, taler, synger eller spytter, spreder de smittebærende luftbårne dråber med en diameter mellem 0,5 og 5 µm. Et enkelt nys kan sprede op til 40.000 dråber. Hver dråbe kan overføre sygdommen, fordi der skal en meget lille mængde til, før man bliver smittet med tuberkulose. En person, der indånder under 10 bakterier, kan bliver smittet. 
Folk, der kommer i kontakt med andre med TB enten længe, tit eller på tæt hold, har højere risiko for at blive smittet. Smitteraten er ca. 22%. En person med aktiv men ubehandlet tuberkulose kan smitte 10-15 (eller flere) andre om året. Normalt er det kun personer med aktiv TB, der overfører sygdommen. Det menes ikke, at personer med en latent infektion smitter. Sandsynligheden for, at sygdommen overføres fra en person til en anden, afhænger af flere faktorer. Disse faktorer omfatter antallet af smittebærende dråber, bæreren spreder; hvor effektivt omgivelserne er ventileret; hvor længe personen udsættes for risiko; hvor virulent "M. tuberculosis" stammen er; og hvor godt et immunforsvar den usmittede person har. For at forebygge en voldsom spredning mellem mennesker, bør personer med aktiv TB isoleres og straks behandles med lægemidler mod TB. Efter cirka to ugers effektiv behandling er personer med ikkeresistente aktive infektioner som regel ikke smittefarlige mere. Hvis en person er blevet smittet, tager det typisk tre til fire uger, før infektionen er voldsom nok til, at personen kan overføre sygdommen til andre. 
Cirka 90% af de personer, der er smittet med "M. tuberculosis" har asymptomatiske, latente TB-infektioner. Disse personer har kun 10% risiko for, at den latente infektion bryder ud til en aktiv tuberkulose i løbet af livet. For personer med HIV er risikoen næsten 10% om året. Hvis man ikke modtager effektiv behandling, er dødeligheden for aktiv TB op til 66%. 
TB-infektionen begynder, når mykobakterierne når lungealveolerne, hvor de optages og deler sig i endosomerne i de alveolære makrofager. Det primære sted, infektionen sætter sig i lungen, kaldes "den tuberkuløse primærinfektion" eller af og til Ghons fokus. Det findes enten i den øvre del af den nedre lap eller den nedre del af den øvre lap. Tuberkulose i lungerne kan også spredes til lungerne med blodet. Så sidder infektionen typisk øverst i lungen. Denne hæmatogene transmission kan også sprede infektionen til fjernere steder, såsom de perifere lymfeknuder, nyrerne, hjernen og knoglerne. Tuberkulose kan angribe alle dele af kroppen, men af en eller anden grund angriber den sjældent hjerte, skeletmuskulatur, bugspytkirtel, eller skjoldbruskkirtel. 
Tuberkulose klassificeres som en granulomatøs betændelsessygdom. Makrofager, T-lymfocytter, B-lymfocytter og fibroblaster er nogle af de celler, der samler sig og danner granulomer. Lymfocytter omgiver de inficerede makrofager. Granulomerne forhindrer spredningen af mykobakterierne og danner et miljø, hvor immunsystemets celler kan samarbejde. De bakterier, der er inde i et granulom kan ligge i dvale, hvilket giver en latent infektion. Endnu en egenskab ved granulomerne er, at de udvikler abnormal celledød (nekrose) midt i tuberklerne. Med det blotte øje minder nekrosen om blød, hvid ost, og den kaldes derfor kaseøs (osteagtig) nekrose. 
TB-bakterier kan nå ind i blodårerne fra et område med skadet væv. De kan sprede sig i hele kroppen og danne mere end et infektionsfokus, der kan ses som små hvide tuberkler i vævet. Denne alvorlige type TB kaldes miliærtuberkulose, og den er mest udbredt blandt små børn og HIV-patienter. Personer med denne disseminerede (udbredte) TB har en højere risiko for at dø, selvom de modtager behandling (cirka 30%). 
Hos mange patienter aftager og tiltager infektionen. Ødelæggelse af væv og nekrose afbalanceres tit af, at vævet kommer sig og af fibrose. Ødelagt væv erstattes af arvæv og udhulninger udfyldes af kaseøst, nekrotisk materiale. Mens sygdommen er aktiv, forbindes nogle af udhulningerne med luftvejene bronkierne, og så bliver noget af materialet hostet op. Materialet indeholder levende bakterier, der kan sprede infektionen. Hvis man behandles med de rette antibiotika, slås bakterierne ihjel, og vævet kan hele. Når sygdommen er kureret, erstattes de angrebne områder af arvæv.
Det er vanskeligt at diagnosticere aktiv tuberkulose udelukkende ud fra tegn og symptomer. Det er også vanskeligt at diagnosticere sygdommen hos personer, der er i immunundertrykkende behandling, immunsuppression. Men personer med tegn på lungesygdom eller konstitutionelle symptomer i over to uger kan have TB. Et røntgenbillede af brystkassen og flere opdyrkninger af opspyt for syrefaste bakterier indgår normalt i den første udredning. Interferon-gamma frigørelsesanalyser (IGRA'er) og tuberkulinprøver kan ikke bruges i den tredje verden. IGRA'erne duer heller ikke til personer med HIV. 
En definitiv diagnose af TB foreligger, når der findes “M. tuberculosis” i en klinisk prøve af fx opspyt, pus eller en vævsprøve. Dog kan den vanskelige dyrkningsproces af denne langsomtvoksende organisme tage mellem to og seks uger for blod og opspyt. Derfor indledes behandlingen tit, før prøverne bekræftes. 
Nukleinsyreamplifikationstestning og adenosindeaminase-testning kan hurtigt diagnosticere TB. Dog anbefales disse prøver ikke rent rutinemæssigt, fordi de sjældent ændrer på behandlingen. Blodprøver for antistoffer er ikke specifikke eller sensitive, så de anbefales ikke.
En Mantoux tuberkulinprøve bruges tit til at screene folk, der har høj risiko for at få TB. Personer, der tidligere er blevet immuniseret, kan give falsk positivt resultat. Andre grupper, der kan give et falsk positivt resultat, er personer med sarkoidose, Hodgkins lymfom og underernæring. Men endnu vigtigere er det, at personer med aktiv tuberkulose kan givet et falsk negativt resultat. Interferon-gamma frigørelsesanalyser (IGRA'er) af en blodprøve anbefales til folk, der har en positiv tuberkulinprøve. IGRA'er påvirkes ikke af immunisering eller af de fleste mykobakterier i miljøet, så de giver færre falsk positive resultater. De reagerer dog på “M. szulgai,” “M. marinum” og “M. kansasii". IGRA'er kan øge sensitiviteten, når de bruges som supplement til tuberkulinprøven. Men IGRA'er kan være mindre sensitive end tuberkulinprøven, hvis de anvendes alene. 
Forebyggelsesarbejdet mod tuberkulose består i vaccination af små børn samt udredning og korrekt behandling af aktive tilfælde. Verdenssundhedsorganisationen (WHO) har opnået rimelige resultater med forbedrede behandlingsplaner. Der er sket et mindre fald i sygdomstilfældene. 
I skrivende stund (2011), er den eneste vaccine Calmette-vaccinen. Calmette-vaccinen er effektiv mod dissemineret (miliær) TB i barndommen, men den er ikke en sikker beskyttelse mod lungetuberkulose. Ikke desto mindre er det den mest udbredte vaccine på verdensplan, da over 90% af alle børn er blevet vaccineret. Dog falder immuniteten efter cirka ti år. Tuberkulose er stort set ukendt i det meste af Canada, Storbritannien og USA, så i de lande får kun personer, der har en høj risiko, en Calmette-vaccine. En grund til at undgå vaccinen er, at den giver falsk positive resultater af tuberkulinprøver, så prøven kan ikke bruges til at screene for sygdommen. Nye vacciner er under udvikling. 
Danske forskere fra Seruminstituttet i København publicerede i december 2013, at de har udviklet en ny vaccine, der lærer immunforsvaret at genkende nogle essentielle proteiner i tuberkulose-bakterien. Vaccinen gør, at bakterien har langt sværere ved at undslippe kroppens naturlige forsvar. Vaccinen er indtil videre kun afprøvet på mus, men den har vist lovende tendenser. I 2014 blev forberedt forsøg på mennesker i både Europa og Afrika, hvilke if. SSI er i gang i 2016.
Verdenssundhedsorganisationen erklærede TB for en global sundhedsnødsituation i 1993. I 2006 udviklede "Stop TB partnerskabet" en global plan til udryddelse af tuberkulose, hvis mål er at redde 14 million liv før 2015. Flere af deres mål kan næppe nås inden 2015, især på grund af stigningen i HIV-relaterede TB-tilfælde, og fordi der er opstået multiresistent tuberkulose. Et system til tuberkuloseklassificering, som er udviklet af American Thoracic Society bliver brugt i folkesundhedsprogrammer. 
TB behandles med antibiotika, der slår bakterierne ned. Det er svært at behandle TB effektivt på grund af den usædvanlige opbygning og kemiske sammensætning af mykobakteriernes cellevægge. Cellevæggen holder medicinen ude, så meget antibiotika ikke virker. De to mest anvendte typer antibiotika er isoniazid og rifampicin, og en behandling kan tage flere måneder. Latent TB behandles sædvanligvis med et enkelt antibiotikum. Aktiv TB behandles bedst med en kombination af flere antibiotika for at mindske risikoen for at bakterierne udvikler antibiotikaresistens. Personer med latente infektioner modtager også behandling, så de ikke udvikler aktiv TB senere i livet. WHO anbefaler DOTS-behandling. DOTS står for "directly observed therapy" og betyder, at sundhedspersonalet skal se, at personen tager sin medicin. Målet er at nedbringe antallet af personer, der ikke tager medicinen korrekt. Dog er der ikke mange beviser for, at DOTS er effektiv. Metoder, der husker folk på, at behandlingen er vigtig, er effektive. 
I skrivende stund (2010) behandles nye udbrud af lungetuberkulose med en kombination af antibiotika i seks måneder. I de første to måneder gives rifampicin, isoniazid, pyrazinamid og ethambutol. I de sidste fire måneder gives kun rifampicin og isoniazid. Hvis resistensen mod isoniazid er høj, kan der bruge ethambutol i de sidste fire måneder. 
Hvis tuberkulosen vender tilbage, skal der tages prøver for at fastslå, hvilke antibiotika, den er sensitiv overfor, før man fastlægger behandlingen. Hvis tuberkulosen er multiresistent, anbefales det at behandle den med mindst fire effektive antibiotika i mindst 18-24 måneder. 
Primær resistens opstår, hvis en person smittes med en resistent stamme af TB. En person med modtagelig TB kan udvikle sekundær resistens ved behandlingen. En person kan udvikle sekundær resistens på grund af utilstrækkelig behandling, hvis de ikke tager de ordinerede lægemidler korrekt, eller hvis de bruger lægemidler af lav kvalitet. Resistent TB er et stort problem for folkesundheden i mange udviklingslande. Resistent TB skal behandles i længere tid og med dyrere midler. En TB defineres som multiresistent, hvis den er resistent over for de to mest effektive førstelinjebehandlinger, rifampicin og isoniazid. Ekstremt resistent tuberkulose er også resistent over for tre eller flere af de seks klasser af andenlinjelægemidler. Total resistent tuberkulose er resistent over for samtlige eksisterende lægemidler. Total resistent TB blev først opdaget i 2003 i Italien, men det blev ikke meldt før i 2012.
En TB-infektion overgår til TB-sygdom, når bakterierne overvinder immunsystemets forsvarsmekanismer og begynder at formere sig. Ved primær TB (ca. 1-5% af tilfældene) sker overgangen hurtigt efter den første infektion. Men i de fleste tilfælde bliver det til en latent infektion uden synlige symptomer. Den latente infektion bliver til aktiv tuberkulose i 5–10% af tilfældene, og det sker tit mange år efter infektionen. 
Risikoen øges, hvis immunforsvaret svækkes, som det fx er tilfældet, hvis man inficeres med HIV. Folk, der både er inficeret med “M. tuberculosis” og HIV, har en 10% højere risiko for en genaktivering pr. år. Studier, som anvender dna-fingeraftryk af “M. tuberculosis”-stammer, viser, at folk, der smittes med TB igen, har en større risiko for en opblussen, end man tidligere har ment. Gentagen smitte kan være ansvarlig for over 50% af de genaktiverede tilfælde i områder med udbredt TB. Risikoen for at dø af tuberkulose var ca. 4% i 2008. Tallet er faldet fra 8% i 1995. 
Cirka en tredjedel af verdens befolkning er smittet med “M. tuberculosis.” En person bliver smittet hvert sekund på verdensplan. Men de fleste infektioner med “M. tuberculosis” fører ikke til, at man får TB, og 90–95% af infektionerne er symptomfrie. I 2007 regner man med, at der var 13,7 millioner kroniske aktive tilfælde. I 2010 blev der diagnosticeret 8,8 millioner nye tilfælde af TB, og 1,45 millioner døde. De fleste af disse i udviklingslandene. Af de 1,45 dødsfald var 0,35 millioner også smittet med HIV. 
Tuberkulose er den næstmest udbredte dødsårsag blandt infektionssygdommene (kun overgået af HIV/AIDS). Det samlede antal af tuberkulosetilfælde ("udbredelse") har været faldende siden 2005. Antallet af nye tuberkulosetilfælde er faldet siden 2002. Især i Kina er der sket store fremskridt. Kinas dødelighed som følge af TB er faldet med ca. 80% mellem 1990 og 2010. Tuberkulose er mere udbredt i udviklingslandene. Ca. 80% af befolkningen i mange asiatiske og afrikanske lande tester positiv ved tuberkulinprøver, mens tallet i USA kun er 5-10%. Eksperter have håbet, at TB kunne komme helt under kontrol. Men flere faktorer har gjort dette usandsynligt. Det har været svært at udvikle en effektiv vaccine. Det er dyrt og tager tid at diagnosticere sygdommen. Behandlingen tager mange måneder. Flere HIV-patienter udvikler TB. Der opstod modstandsdygtig TB i 1980'erne. 
I 2007 var det land, man anslog, der havde de fleste tilfælde af TB, Swaziland med 1.200 tilfælde pr. 100.000 indbyggere. Indien havde det største samlede antal tilfælde med et anslået antal på 2,0 millioner. I i-landene er tuberkulose mindre udbredt og ses mest i byområderne. I 2010 var antallet af TB-patienter pr. 100.000 indbyggere i forskellige dele af verden: Globalt 178, Afrika 332, Nord- og Sydamerika 36, det østlige Middelhavsområde 173, Europa 63, Sydøstasien 278, og den vestlige Stillehavsregion 139. I Canada og Australien er tuberkulose meget mere udbredt blandt den oprindelige befolkning især i fjerntliggende områder. I USA har den oprindelige befolkning en fem gange så høj dødelighed af TB. 
Udbredelsen af TB svinger med alderen. I Afrika rammer det mest børn, unge mellem 12 og 18 samt unge mennesker. Men i de lande, såsom USA, hvor der er meget færre tilfælde, er TB mest en sygdom, der rammer de ældre og folk med svækket immunforsvar.
Mennesket har lidt af tuberkulose siden oldtiden. De første spor af “M. tuberculosis” er spor af sygdommen i resterne af en bison fra for ca. 17.000 år siden. Det er dog ikke klart, om tuberkulose opstod i kvæg og så blev overført til mennesket, eller om det er kommet fra en fælles ane. Forskere har tidligere troet, at mennesket fik tuberkulose fra dyr, da man begyndte af holde husdyr. Men generne i “M. tuberculosis”-komplekset i mennesker er blevet sammenlignet med dem fra dyr, og det har modbevist teorien. Begge stammer af tuberkulosebakterien har en fælles stamfader, som måske har inficeret mennesker helt tilbage til den neolitiske revolution. Skeletdele viser, at forhistoriske mennesker (4000 f.v.t.) havde TB. Forskere har fundet tuberkuløse skeletændringer i egyptiske mumier fra 3000–2400 f.v.t. "Phthisis" er et græsk ord for “tæring,” som er en gammel betegnelse for lungetuberkulose. Omkring 460 f.v.t. identificerede Hippocrates phthisis som datidens mest udbredte sygdom. Folk med phthisis fik feber og hostede blod op. Phthisis havde næsten altid dødelig udgang. Genetiske studier tyder på, at der var TB i Nord- og Sydamerika fra ca. år 100 e.v.t. 
Før den industrielle revolution forbandt man tit i folkeovertroen tuberkulose med vampyrer. Når et medlem af en familie døde af det, kunne de andre smittede i familien også sygne langsomt hen. Man troede, at den første TB-patient havde suget livet ud af de andre. 
I 1689 etablerede Dr. Richard Morton den lungetuberkulose, man får af tuberkler som diagnose. Men TB gav mange symptomer, så TB blev ikke identificeret som en enkelt sygdom før i 1820'erne. Det blev ikke kaldt tuberkulose før i 1839 af J. L. Schönlein. Fra 1838 til 1845 bragte Dr. John Croghan, der ejede Mammoth Cave, folk med tuberkulose til hulen, i håb om at helbrede sygdommen med den konstante temperatur og den rene huleluft. De døde inden for et år. Hermann Brehmer åbnede det første TB-sanatorium i 1859 i Sokołowsko, Polen. 
Den bakterie, der giver tuberkulose, “Mycobacterium tuberculosis", blev identificeret og beskrevet den 24. marts 1882 af Robert Koch. Han modtog Nobelprisen i fysiologi eller medicin i 1905 for opdagelsen. Koch mente ikke, at kvægtuberkulose og menneskelig tuberkulose var det samme. Det gjorde, at det tog længere tid, før man indså, at inficeret mælk var en smittekilde. Senere blev risikoen for overførsel ad denne vej kraftigt reduceret, da man opfandt pasteuriseringsprocessen. Koch erklærede, at et glycerin-ekstrakt af tuberkel-bakterierne var en "kur" for tuberkulose i 1890. Han kaldte det "tuberkulin". Selvom "tuberkulin" ikke var effektivt, kunne det anvendes til at undersøge, om en person havde præsymptomatisk tuberkulose. 
Albert Calmette og Camille Guérin var de første, der immuniserede imod tuberkulose i 1906. De bruge en svækket stamme af kvægtuberkulose, og de kaldte vaccinen BCG (bacille Calmette-Guérin). På dansk kaldes den calmette-vaccinen. Calmette-vaccinen blev først brugt på mennesker i 1921 i Frankrig, men det var først efter anden verdenskrig, at dens anvendelse blev almindelig udbredt i USA, Storbritannien og Tyskland. 
Tuberkulose var et stort problem i det 19. og det tidlige 20. århundrede, da det var en endemisk sygdom blandt de fattige i storbyerne. I 1815 skyldtes et af fire dødsfald i England "tæring". I 1918 var TB skyld i et ud af seks dødsfald i Frankrig. Da videnskaben i 1880'erne opdagede, at TB var smitsomt, kom den på listen over anmeldelsespligtige sygdomme i Storbritannien. Der blev indledt kampagner for at stoppe folks vane med at spytte på offentlige steder, og de smittede fattige blev "opmuntret" til at tage på sanatorier, der mindede om fængsler. Sanatorier for de bedre stillede ydede strålende pleje og konstant medicinsk behandling. Sanatorierne skulle give folk fordelene ved "frisk luft" og fysisk arbejde. Men selv under de bedste forhold, døde 50% af patienterne inden for fem år ("ca." 1916). 
I Europa begyndte tuberkulose at blive mere udbredt tidligt i 1600-tallet. TB var på sit højeste i Europa i 1800-tallet, da det var skyld i næsten 25% af alle dødsfald. Dødeligheden faldt med næsten 90% i 1950'erne. En forbedring af folkesundheden gjorde indhug i tuberkulosetallene, selv før streptomycin og andre typer antibiotika blev taget i brug. Men sygdommen var stadig en trussel for folkesundheden. Da Medical Research Council blev dannet i Storbritannien i 1913 var det først med fokus på tuberkuloseforskning. 
I 1946 gjorde streptomycin det muligt effektivt at behandle TB. Før dette lægemiddel blev indført, var den eneste behandling (bortset fra sanatorier) kirurgiske indgreb. Med "pneumothorax-teknikken" punkteres en inficeret lunge, så den kan hvile, og tuberkuloselæsionerne kan heles. Multiresistent TB har gjort det acceptabelt igen at anvende kirurgi som behandling mod TB-infektioner. Ved de moderne indgreb fjernes syge brysthulrum (kaverner) i lungerne for at mindste antallet af bakterier og give lægemidlerne i blodårerne bedre adgang til de tilbageværende bakterier. Indgrebet begrænser det totale antal bakterier og øger effektiviteten af systemisk antibiotikabehandling. Eksperterne havde håbet, de helt kunne udrydde TB ("se også" kopper), men de modstandsdygtige stammer, der er opstået siden 1980'erne gør det mindre sandsynligt. Tuberkulose kom så stærkt tilbage, at WHO i 1993 erklærede det en global sundhedsnødsituation.
Verdenssunhedsorganisationen og Bill and Melinda Gates Foundation støtter en ny hurtigvirkende test, der kan bruges i lande med en lav eller mellemhøj indtægt. I 2011 har mange fattige steder stadig kun adgang til dyrkning af opspyt. 
I 2010 havde Indien det højeste antal TB-tilfælde på verdensplan. En af årsagerne er, at det private sundhedsvæsen ikke behandler sygdommen godt. Programmer som Revised National Tuberculosis Control Program er med til at reducere TB-niveauet blandt folk, der er under et offentligt sundhedsvæsen.
Calmette-vaccinen har sine begrænsninger, og der forskes stadig i at udvikle nye TB-vacciner. Flere potentielle kandidater er nu i fase I og II kliniske forsøg. To hovedstrategier forsøger at forbedre de eksisterende vacciners effektivitet. Det ene tilføjer en subenhedsvaccine til calmette-vaccinen. Den anden strategi prøver at skaber nye og bedre levende vacciner. MVA85A er et eksempel på en subenhedsvaccine, der er i forsøgsstadiet i Sydafrika. MVA85A er baseret på en genetisk modificeret vaccinia-virus. Det håbes, at vaccination kan spille en stor rolle i behandlingen af latent og aktiv TB. 
For at fremme yderligere opdagelser har forskere og politiske beslutningstagere udviklet nye økonomiske modeller for udvikling af vacciner, bl.a. priser, skatteincitamenter og AMC. Flere grupper deltager i forskningen, bl.a. Stop TB Partnership, South African Tuberculosis Vaccine Initiative og Aeras Global TB Vaccine Foundation. Aeras Global TB Vaccine Foundation modtog i 2007 en gave på over 280 million US dollar fra Bill and Melinda Gates Foundation til at udvikle og få godkendt en forbedret vaccine mod tuberkulose, der kan bruges i hårdt belastede lande. 
Mykobakterier rammer mange forskellige dyr også fugle, gnavere, og krybdyr. Underarten “Mycobacterium tuberculosis” ses sjældent hos vilde dyr. Der har været bestræbelser i gang for at udrydde kvægtuberkulose, der skyldes “Mycobacterium bovis”, hos kvæg- og hjortebestande i New Zealand, og de har været ret vellykkede. Bestræbelser i Storbritannien har ikke haft samme held. 
Tuberkulose, også kaldet TB (fork. for "tubercle bacillus"), er den mest almindelige dødelige infektionssygdom i verden i dag. Den forårsages af en mykobakterie, normalt "Mycobacterium tuberculosis", men andre af det såkaldte tuberkulosekompleks kan også give tuberkulose. Smitten sker ved dråbeinfektion, i det bakterierne indåndes i mikroskopiske vanddråber, der kommer fra en anden person med lungetuberkulose. Ved hoste, tale og nysen spredes de små dråber i luften. Tuberkulose angriber som oftest lungerne. Infektionen kan dog ramme centralnervesystemet ved at sprede sig med blodet. 
Antibiotikaresistente bakterier gør det vanskeligt at behandle sygdommen. På verdensplan dør ca. 1,4 million mennesker hvert år af tuberkulose.
Forskerne mener, at tuberkulosen bevægede sig som en zoonose fra drøvtyggere til mennesker i egyptisk bondestenalder. Spor af tuberkulose er fundet i skeletter fra Nubien og Egypten fra ca 3000 f.Kr. Tuberkulose var kommet til Danmark ca 500 f.Kr. Franske forskere har fundet tre millioner år gamle spor af sygdommen i det østlig Afrika.
I Danmark er sygdommen også blevet kaldt for lungesot, sygdommen er beskrevet som en af de største dødsårsager i 1800'tallet.
Da mykobakterierne er lejret inden i kroppens celler, har de fleste antibiotika dårlig eller ingen effekt, hvorfor det er obligatorisk at behandle med 3-4 stoffer samtidigt. Endvidere har mykobakterierne en lang delingstid, hvorfor man er nødt til at fortsætte behandlingen i 6 måneder. Som følge af den lange behandlingstid øges risikoen for bivirkninger og fremkaldelse af antibiotikaresistens.
I begyndelsen af 2013 opererer sundhedsvæsenet med tre typer resistente tuberkulosebakterier: multiresistente, ekstremt resistente og fuldkommen resistente eller totalt resistente tuberkulosebakterier, der kræver meget lang og kostbar antibiotikabehandling og for de totalt resistente en eksperimentel behandling, hvis udfald ikke kan forudsiges.
Et hold forskere på Albert Einstein College of Medicine i New York, USA, har i 2013 ved et tilfælde opdaget, at almindelig Vitamin C kan dræbe resistente turberkulose bakterier in vitro (laboratorieforsøg). Forskerne opfordrer til yderligere studier i den potentielle anvendelse af vitamin C som turbekulose behandling.

Medicin, kommer af det latinske "ars medicīna" "lægekunsten", og har flere betydninger:
Se også:
Medicinsk undersøgelse –

Farmakologi (dansk: lægemiddellære) er læren om lægemidler. Ordet stammer fra de græske ord "phármakon" (φάρμακον) "lægemiddel" og "logos" (λόγος) "lære".
Farmakologi kan opdeles/underinddeles på to forskellige måder: "Enten" i almen/basal farmakologi og speciel/klinisk/organrelateret farmakologi "eller" i farmakokinetik og farmakodynamik.
Læger (cand.med.'er), der har videreuddannet sig til speciallæger i det medicinske speciale "klinisk farmakologi", har gennemført mange års teoretisk og praktisk uddannelse i farmakologi – først på selve lægegrunduddannelsen og dernæst især på 5-årige farmakologuddannelse (speciallægeuddannelsen i klinisk farmakologi). Sådanne speciallæger kaldes for "kliniske farmakologer".
Den videregående uddannelse til farmakonom (lægemiddelkyndig) sigter primært mod farmakologi. Farmakologi er med i alt 44 ECTS-points hovedfaget på farmakonomuddannelsen, svarende til godt 25% af hele farmakonomstudiet.
Den videregående uddannelse til farmaceut (cand.pharm.) sigter primært mod fag som farmaci (lægemiddelfremstilling) og kemiske fag, men indeholder derudover også en vis portion farmakologi. Farmakologi udgør i alt ca. 19,5 ECTS-points på farmaceutuddannelsen, svarende til ca. 6,5% af hele farmaceutstudiet.
Desuden bliver der undervist i farmakologi i varierende omfang for studerende på de videregående uddannelser til tandlæge (7,5 ECTS-points), dyrlæge (12,5 ECTS-points), sygeplejerske (8 ECTS-points), optometrist (optiker) (5 ECTS-points), klinisk tandtekniker (5 ECTS-points), tandplejer (10 ECTS-points) og jordemoder (2,5 ECTS-points).
I begrænset omfang undervises elever på erhvervsuddannelserne til social- og sundhedsassistent, veterinærsygeplejerske, ambulanceassistent og ambulancebehandler ligeledes i farmakologi.

Penicilliner er en gruppe antibiotika udledt fra "Penicillium" sæksvampe. Penicilliner er historisk vigtige, da de var de første lægemidler, som effektivt kunne behandle en række alvorlige infektionssygdomme som tuberkulose, syfilis og stafylokokinfektioner. Penicilliner er hyppigt anvendt i dag, så mange bakterier er blevet resistente overfor ældre penicilliner. Alle penicilliner er β-lactamantibiotika, og opdagelsen af deres antibakterielle effekt bliver generelt tilskrevet den skotske videnskabsmand Alexander Fleming i 1928.
Penicillin blev i 1928 opdaget ved et tilfælde af bakteriologen Alexander Fleming. Under arbejdet med bakterier på St. Mary's Hospital i London blev en af hans petriskåle med stafylokokbakterier kontamineret med svamp. Han observerede, at bakterierne ikke kunne vokse tæt på svampekolonien. Han identificerede svampen som "Penicillium chrysogenum". Han fandt ud af, at den antibakterielle aktivitet var til stede i et filtrat af en suppe, hvor svampen havde vokset og kaldte filtratet penicillin.
Fleming dyrkede svampen og undersøgte filtratets effekt på diverse bakterier. Han fandt ud af, at filtratet havde antibakteriel aktivitet på mange sygdomsfremkaldende Gram-positive bakterier, der giver sygdomme som skarlagensfeber, meningitis, lungebetændelse og difteri. Derimod havde det ikke effekt på Gram-negative bakterier, undtagen Neisseria arter der bl.a. giver gonoré og meningitis.
I 1939, mere end ti år efter Flemings heldige opdagelse, lykkedes det Howard Walter Florey og Ernst Boris Chain fra Oxford Universitet at udvinde penicilliner i pulverform og vise, at de havde en klinisk effekt på infektionssygdom i forsøgsdyr. Mængderne, som de fik isoleret, var dog for små til at kunne anvendes til kliniske forsøg på mennesker.
I 1941 tog de engelske forskere til USA, hvor de fik hjælp fra Peoria Lab til at udvikle en metode til fremstilling af store mængder penicillin. De anvendte en anden stamme af "Penicillium chrysogenum", da denne voksede bedre i de dybe fermenteringstanke og derved producerede mere penicillin. I 1943 udførtes de nødvendige kliniske forsøg på mennesker, og produktionen blev hurtigt opskaleret. Det blev således muligt at behandle sårede allierede soldater på D-dag under 2. verdenskrig. Efter intensiv forskning lykkedes det at isolere og oprense benzylpenicillin.
I 1945 blev strukturen af benzylpenicillin opklaret af Dorothy Crowfoot Hodgkin ved hjælp af røntgenkrystallografi.
Samme år modtog Fleming, Florey og Chain Nobelprisen i medicin og fysiologi.
Penicilliner virker ved at hæmme dannelsen af peptidoglycan krydsbindinger i bakteriens cellevæg. Det svækker cellevæggen og forårsager, at bakterien lyserer på grund af osmotisk tryk. Ved at efterligne aminosyresekvensen D-alanyl-D-alanin binder β-lactamringen til enzymet DD-transpeptidase (også kaldet det penicillinbindende protein eller PBP), som herved ikke kan danne krydsbindingen.
Fælles for penicilliner er, at de indeholder en syregruppe, som er med til at gøre molekylet polært. Derfor trænger penicilliner under normale omstændigheder ikke ind i kroppens fedtvæv. 
Herudover indeholder alle penicilliner, ligesom mange andre antibiotika, en β-lactam ring. Denne ring giver penicilliner deres bakteriedræbende effekt. Desværre gør ringen også penicilliner til en svag struktur, idet carbonatomer i ringen er placeret i vinkler på 90°, hvilket er langt fra den sædvanlige vinkel mellem carbonatomer på 109,5°.
Derfor anså man det i mange år for umuligt at fremstille penicillin kunstigt, da det bliver nedbrudt af både syre og base. For eksempel kan benzylpenicillin ikke administreres peroralt, da det nedbrydes af mavesyren.
R-gruppen i penicillin grundstrukturen kan udskiftes med andre grupper, hvilket giver de forskellige penicilliner deres forskellige egenskaber. Tilføjes andre grupper opnår penicillinet andre egenskaber, herunder virkning på bakterier, som er resistente overfor visse penicilliner. Phenoxymethylpenicillin har en phenoxymethylgruppe i R positionen. Denne penicillin er modstandsdygtig overfor mavesyre og kan derfor administreres peroralt. Det har dog en svagere effekt end benzylpenicillin.
Penicilliner anvendes til behandling af infektioner med bakterier. De klassiske penicilliner har størst virkning på Gram-positive bakterier, men i dag er der udviklet penicilliner med virkning også på Gram-negative bakterier.
Penicilliner i klinisk brug i Danmark kan inddeles i følgende grupper:
Et problem ved hyppig anvendelse af penicillin er risikoen for udvikling af resistens blandt bakterier. 
Antibiotikaresistens er et generelt og globalt problem, der forårsager mange dødsfald, selv om der bruges store midler på bekæmpelsen.
Penicillinresistens kan opnås på tre måder. 
Almindelige bivirkninger ved penicilliner er allergiske reaktioner og maveproblemer. Superinfektioner, f.eks. svampeinfektioner, kan forekomme.
Se β-lactamantibiotika.
Selvom skotten Sir Alexander Fleming allerede i 1928 opdagede penicillin, blev der ikke taget patent på masseproduktionsmetode for fremstilling af penicillin før 1948 af amerikaneren Andrew J. Moyer. 
Dette har medført myter om forholdet mellem essentiel medicin og patentrettigheder. Ifølge Robert Cook-Deegan, direktør for Center for Genome Ethics, Law, and Policy Institute, North Carolina, taler den langsomme patenttagning på penicillin hverken moralsk for eller imod patentinstituttet, men var blot udtryk for sædvanlig praksis for krigsindustriens vigtige opfindelser.. Bl.a. blev en række firmaer tvunget til at arbejde sammen og dele viden med hinanden, og vejen til effektiv produktion var lang og dyr. 

Lægevidenskab er den gren af videnskaben der omfatter diagnose, behandling og forebyggelse af sygdom. Lægevidenskab kaldes også medicin.
Lægevidenskab kan opdeles i to dele:
Lægevidenskab er også betegnelsen for lægeuddannelsen på universiteter (medicinstudiet) ved lægevidenskabelige fakulteter. I Danmark kan lægevidenskab studeres på Københavns Universitet, Syddansk Universitet, Århus Universitet og Aalborg Universitet.
Studiet af den humane medicin omfatter på danske universiteter blandt andet:

Bede har flere betydninger:

Et lægemiddel (græsk: "phármakon") er en naturlig eller syntetisk kemisk forbindelse, som bruges til diagnosticering, forebyggelse, behandling eller lindring af sygdom eller symptomer, herunder smerter, fra sygdomme hos mennesker eller dyr (jævnfør lægeloven). De fleste lægemidler ordineres af en læge, tandlæge eller dyrlæge på en recept.
Det mest anvendte klassifikationssystem til lægemidler er det såkaldte ATC-system udviklet af WHO i 1976. Systemet klassificerer lægemidler først i 14 hovedgrupper efter anatomi (hvilken del af kroppen de virker på). Hovedgrupperne er endvidere delt op i terapeutiske grupper, som igen er delt op i kemiske grupper.
Mange farmaka retter sig mod receptorer på grund af deres mange vigtige funktioner.
Verdenssundhedsorganisationen (WHO) fastsætter et navn for alle lægemiddelstoffer. Dette navn kaldes "International Nonproprietary Name" (forkortet "INN") og er som navnet antyder offentlig ejendom, som ingen lægemiddelvirksomhed har ophavsret til og som er internationalt anerkendt. Dette navn kaldes også det generiske navn. Visse nationer har deres eget system til generisk navngivning af lægemidler. Det vigtigste i denne sammenhæng er USA's system der kaldes "United States Adopted Name (USAN)". Navnene i USAN er som oftest identiske med navnene i INN, men i få tilfælde, ofte for gamle lægemidler med en langvarig historisk brug af et andet navn, kan de være forskellige. Vigtige eksempler er:
Når en lægemiddelvirksomhed producerer et præparat med et givent lægemiddelstof kan de navngive præparatet med deres eget navn, et såkaldt handelsnavn. Dette handelsnavn kan de søge om ophavsret til, så andre virksomheder ikke kan sælge lægemidlet under samme navn. Eksempler på handelsnavne er:
Nogle virksomheder markedsfører simpelthen deres præparater med det generiske navn. Disse kaldes generiske lægemidler. Producentens navn sættes så efter det generiske navn i gåseøjne.
Udover generiske navne og handelsnavne, har lægemiddelstoffer kemiske navne, såkaldte IUPAC-navne. Disse er ofte lange og ikke særligt mundrette, og egner sig derfor ikke til daglig brug. Ud fra IUPAC-navnet kan man udlede den kemiske struktur af stoffet.
Leveringen eller indgiften af et lægemiddel til patienten kaldes "lægemiddeladministration". Lægemidler kan administreres ad flere veje alt efter om der ønskes en lokal eller systemisk virkning.
Nedenfor er en oversigt over administrationsveje:
Lægemidler findes i adskillige former, også kaldt dispenseringsformer. Nedenfor er en oversigt over de mest almindelige lægemiddelformer, sorteret efter administrationsvej.
Lægemidler til peroral administration:
Parenterale lægemidler:
Lægemidler til applikation på hud:
Lægemidler til applikation i øjnene:
Lægemidler til applikation i øret:
Lægemidler til administration i mundhulen:
Rektale lægemidler:
Vaginale lægemidler:
Lægemidler til administration via respirationsvejene:

En mærkedag er en dag, hvor man fejrer årsdagen for en bestemt begivenhed eller søger at skabe opmærksomhed om et bestemt emne.
Blandt mærkedagene er:
De officielle flagdage, dvs. de dage, hvor der skal flages fra offentlige bygninger (og hvor mange private også gør det), fastsættes af Justitsministeriet og er:
Oversigt over danske mærkedage, måned for måned

Syddansk Universitet (fork. SDU; eng.: "University of Southern Denmark") er med sine 30.013 indskrevne studerende Danmarks tredjestørste universitet og grundet sine rødder i Odense Universitet også landets tredjeældste (fjerdeældste, hvis man medregner Danmarks Tekniske Universitet).
Det har campusser i Odense, Kolding, Esbjerg, Sønderborg, Slagelse og København. Universitetet er opdelt i et humanistisk, et samfundsvidenskabeligt, et naturvidenskabeligt, et teknisk og et sundhedsvidenskabeligt fakultet. Universitetet blev dannet i 1998 ved en fusion af Handelshøjskole Syd/Ingeniørhøjskole Syd, Odense Universitet (grundlagt i 1966) og Sydjysk Universitetscenter. Selv om Syddansk Universitet lægger vægt på at det er ét universitet, som blot er til stede i flere byer, er Syddansk Universitet Odense det suverænt største campus både målt på antallet af ansatte, studerende og udbuddet af uddannelser.
I 2006 blev Syddansk Universitet fusioneret med Ingeniørhøjskolen Odense Teknikum, hvorefter det naturvidenskabelige og tekniske fakultet bliver opdelt, således at der nu eksisterer et naturvidenskabeligt fakultet og et teknisk fakultet. Det tekniske fakultet dækker i 2006 ingeniøruddannelserne. I forbindelse med universitetsreformen fik Syddansk Universitet desuden Statens Institut for Folkesundhed under sig, og blev dermed også repræsenteret i hovedstaden. I 2007 fusionerede Syddansk Universitet med Handelshøjskolecentret i Slagelse og får dermed sit sjette campus i Slagelse.
Syddansk Universitet rummer desuden et af landets største forskningsbiblioteker, Syddansk Universitetsbibliotek.
Syddansk Universitet har et årligt budget på ca. 3,2 mia. kr. og har over 3.200 ansatte. 
Rektor for Syddansk Universitet er Henrik Dam.
Syddansk Elite er (siden marts 2006) et tilbud til elitesportsudøvere, -trænere og dommere, der ønsker at kombinere deres sport med en uddannelse på Syddansk Universitet.
De studerende på studieordningen får personlig vejledning, sparring og hjælp til at flytte eksamener, søge dispensationer mv. hos Syddansk Elite. Endvidere lægges der individuelle studieplaner, sådan at uddannelses tilpasses udøverens trænings- og kamptidspunkter. 

Roskilde Universitet (RUC, eng.: "Roskilde University") blev oprettet i 1972 som "Roskilde Universitetscenter", hvor undervisningen blev påbegyndt med 723 studerende. I 2013 havde RUC 7.813 fuldtidsstuderende, hvortil der kommer 438 deltidsstuderende, 179 studerende på diplomuddannelser samt 340 Ph.d.-studerende (2013). Dette gør RUC til det sjettestørste danske universitet, overgået af KU, AU, SDU, AAU og CBS.
RUC tilbyder naturvidenskabelige, humanistiske og samfundsvidenskabelige uddannelser fra bachelor-niveau til ph.d.-niveau. Undervisningsmæssigt er RUCs særkende, at alle uddannelser indledes med en tre-årig bacheloruddannelse inden for et af hovedområderne samt studenterstyret og problemorienteret projektarbejde i cirka halvdelen af studietiden.
Universitetet smed endelsen 'center' væk fra sit navn 18. november 2008, mens man dog stadig vil bruge forkortelsen RUC, da man betragter det som et stærkt varemærke.
RUC blev i 1970 planlagt efter "Lov om Danmarks Fjerde Universitet", der blev gennemført af regeringen Hilmar Baunsgaard efter en heftig debat mellem regeringen og oppositionen. Mens regeringen ønskede at oprette et universitet i Roskilde som aflastning for det store danske universitet i København, ønskede oppositionen, med Socialdemokratiet i spidsen, at det fjerde universitet blev placeret i Aalborg, for at uddanne den nordjyske befolkning. Derfor kom det som en slag for Socialdemokraterne, at den erklærede socialdemokratiske professor Erling Olsen kom til at stå i spidsen for interimstyret op til universitetets start. Dette betød at en eventuel socialdemokratisk regering ikke kunne tvinge universitetet til Aalborg efter et folketingsvalg.
RUC lagde for første gang lokaler til undervisning 1. september 1972, hvor 723 studerende indfandt sig ved de tre betonbygninger på Marbjerg Mark, cirka fem kilometer fra Roskildes centrum. Grundlæggerne af universitetscenteret ønskede en anden tilgang til undervisning og videnskab end den der blev praktiseret på de daværende tre traditionelle universiteter. De første år var således præget af et helt nyt undervisningskoncept, der blandt andet indebar gruppearbejde og gruppeeksamen, tværfaglighed, basisuddannelser og projektorientering.
Mens disse undervisningskoncepter i 1972 var uortodokse og provokerende, har de traditionelle danske universiteter siden adopteret store dele af det oprindelige RUC-koncept. Dermed kan RUC ses som den bannerfører, der bragte den angelsaksiske tværfaglighed og opblødningen mellem fagdisciplinerne til Danmark, samtidig med at man skabte en accept af gruppearbejde som akademisk form.
Mens RUCs koncept af kritikere blev karakteriseret som uvidenskabeligt, fremhæver støtterne at det projektorienterede gruppearbejde fjerner videnskaben fra sit elfenbenstårn og søger at afklare konkrete problemer, frem for at analysere tågede teorier.
Samtidig var RUC dog også præget af den videnskabelige Marxisme, der med studenteroprøret blev en del af de danske universiteter. Dette betød blandt andet at det socialdemokratiske folketingsmedlem Erling Olsen i 1973 blev væltet af de studerende som rektor for universitetscenteret, hvilket fik de borgerlige partier i Folketinget til i flere omgange at foreslå institutionen lukket. Tættest på lukning var RUC i 1976, hvor Hans Jørgen Lembourn dog sikrede RUCs fortsatte eksistens, da han i Folketinget stemte mod sit parti, Det Konservative Folkeparti.
Mens RUC blev startet efter studenteroprøret, blev der dog ikke lagt skjul på at centeret var et forum for politisk tænkning. Således blev "Aktionsfond RUC" oprettet umiddelbart efter centerets dannelse for at kunne sikre studerende og ansatte økonomisk under en eventuel konflikt med myndigheder og ledelse.
På det videnskabelige plan var Habermas, Adorno, Horkheimer og ikke mindst Marx grundlaget for den kritiske teori der var de tidlige RUC'eres videnskabsteoretiske grundlag. Således var Kapitalen den bog der i 1970'erne blev brugt i flest økonomiske RUC-studenterrapporter, mens Frankfurterskolen definerede udgangspunktet for den RUC'ske sociologi.
Denne tydelige videnskabelige ubalance fik den socialdemokratiske rektor Erling Olsen til i 1972 at advare mod RUC som en "marxistisk missionsskole" på skoleledernes kongres i Aalborg.
På RUC tilbydes der bachelor-, kandidat og ph.d.-uddannelser indenfor 4 hovedområder; humaniora, humanistisk-teknologisk, naturvidenskab eller samfundsvidenskab. Uddannelsesstrukturen på RUC var tidligere kendetegnet ved 2-års basisuddannelser og 3-års overbygningsfag. I dag har RUCs uddannelser den samme struktur som de andre danske universiteter, med 3-årige bacheloruddannelser og 2-årige kandidatuddannelser. RUC's særkende er, at alle uddannelserne er studenterstyret og indeholder en stor mænge problemorienteret projektarbejde, der fylder ca. halvdelen af studietiden.
RUC tilbyder også internationale bachelor- og kandidatuddannelser indenfor humaniora, samfundsvidenskab og naturvidenskab. Her foregår al undervisning på engelsk, mens strukturen er den samme som på de dansksprogede uddannelser.
Den 7. august 2008 gik RUCs omstridte rektor Poul Holm af efter blot to års ansættelse. Han kom bl.a. i mediernes søgelys, efter at en intern undersøgelse viste, at hver tredje ansatte overvejede at søge væk fra universitetet.
Universitetet smed endelsen 'center' væk fra sit navn 18. november 2008, mens man dog stadig vil bruge forkortelsen RUC, da man betragter det som et stærkt varemærke. Med navneskiftet gled 'universitetscenter' helt ud som betegnelse for en højere uddannelsesinstitution i Danmark. Tidligere var også Aalborg Universitet et universitetscenter. I februar 2014 blev Hanne Leth Andersen udnævnt som rektor for Roskilde Universitet. Hun havde forinden været prorektor på universitetet siden 2010.
I 2014 opførtes en ny laboratoriebygning på Roskilde Universitet. Den skal rumme både forskning og undervisning til de studerende på de naturvidenskabelige fag. Bygningen er tegnet af arkitektfirmaet Henning Larsen Architechts.
Mens der blandt de studerende sjældent har været fjendtlighed de forskellige universiteter imellem, har der på det videnskabelige plan været store uenigheder. Især Københavns Universitet har været en ivrig kritiker af RUC's videnskabelige metoder og produktion. Imidlertid viser tal fra Videnskabsministeriet, at RUCs studerende generelt kommer hurtigere igennem uddannelserne, og at blot 27 % dropper ud. Den andel er kun lavere på Aalborg Universitet. Denne lave procentdel tilskrives dog af de traditionelle universiteter et påstået generelt lavere niveau.
RUC har i mange år samarbejdet med CBS (Handelshøjskolen i København) om en række forløb, blandt andet HA-overbygningen cand.merc.. Samarbejdet bygger blandt andet på deres fælles studiemetoder, med gruppearbejde og projektorientering.
Fra 2012 til 2015 indgik Roskilde Universitet i et europæisk samarbejde med navnet "The challenges of the Multilingual and Multicultural Learning Space in the International University" med 38 europæiske universiteter. Det har til formål at internationalisere og kvalitetssikre universiteterne. Samarbejdet er et led i de større fælleseuropæiske målsætninger om Youth on the move.
DTU og Roskilde Universitet samarbejder med Region Sjælland om at skabe mere vækst og udvikling. Projektet er støttet med tæt på en halv milliard kroner af EU's Regionalfonde.
RUC er fra om med januar 2016 opdelt i fire institutter med tilhørende fag og bacheloruddannelser:
Til RUC er tilknyttet Roskilde Universitetsbibliotek, som i 2001 flyttede til en ny bygning. Bygningen er tegnet af arkitektfirmaet Henning Larsen Architects og er placeret ved siden af hovedindgangen til Roskilde Universitet. Bibliotekets grundareal er 7600 m og indeholder både læsesal, udlånsfaciliteter, opholdsrum og administrationskontorer. Biblioteket er kendetegnet ved dens store glasfacade, der vender ind imod Roskilde Universitets campus. Biblioteket fungerer samtidigt som lokalt bibliotek for bydelen Trekroner, hvor RUC er placeret.
Center for Ligestillingsforskning er verdens første forskningscenter, der udelukkende fokuserer på ligestilling mellem mænd og kvinder, og kønnets indvirkning på samfundslivet. Centeret råder over fem akademiske ansatte, to teknisk/administrative ansatte og 1-2 Ph.d-studerende, og er primært støttet af Uddannelsesministeriet og EU. Lederen af centeret er Karen Sjørup.

Aalborg Universitet (forkortes AAU) blev oprettet i 1974 og hed indtil 1994 Aalborg Universitetscenter (AUC). 
Universitetet ligger hovedsageligt i Aalborg, men har siden 1995 haft en afdeling i Esbjerg, efter en fusion med Ingeniørhøjskolen Esbjerg. I 2005 åbnede universitetet en afdeling i København med tilknytning til Ingeniørhøjskolen i København. 
Aalborg Universitet (AAU) havde sin begyndelse som Aalborg Universitetscenter (AUC) i 1974, som et resultat af en række fusioner mellem en række etablede institutioner hvilket gjorde det muligt, at skabe et samlet universitet med en række fakulteter. Da universitetscenteret blev oprettet i 1974 havde det et humanistisk fakultet, et samfundsvidenskabeligt fakultet og et teknisk-naturvidenskabeligt fakultet. I 1994 skiftede Aalborg Universitetscenter (AUC) navn til Aalborg Universitet (AAU). I 1994 fik Aalborg Universitet endnu et fakultet hvilket var et sundhedsvidenskabeligt fakultet. Aalborg Universitets rødder kan bl.a spores tilbage til en række ældre institutioner, som nu er en del af universitetet f.eks Handelshøjskoleafdelingen i Aalborg oprettet i 1920, Statens Byggeforskningsinstitut oprettet i 1947, Esbjerg Teknikum oprettet i 1963, Den Sociale Højskole i Aalborg oprettet i 1966, Danmarks Ingeniørakademi oprettet i 1967 og Handelshøjskolen i Københavns Aalborgafdeling oprettet i 1969. Siden Aalborg Universitets oprettelse i 1974, så har universitetet været kendetegnet ved en problembaseret og projektorienteret undervisningsform. Aalborg Universitet har også et fokus på et bredt samarbejde med både erhvervslivet og de offentlige myndigheder. Aalborg Universitet har også et bredt forskningsområde hvilket ligger i verdensklassen indenfor mange forskellige videnskabelige felter. Det meste af Aalborg Universitets organisation og uddannelser har til huse på universitetets campusområde i Aalborg Øst. Aalborg Universitet har dog også en del faciliteter og undervisning rundt om i Aalborg heriblandt en stor del i Aalborg Centrum. Aalborg Universitet har desuden siden 1995 haft en afdeling i Esbjerg og siden 2005 haft en afdeling i København. Aalborg Universitet har i dag cirka 19000 studerende og cirka 3000 ansatte. 
Aalborg Universitet adskiller sig fra mange af de ældre og mere traditionelle danske universiteter ved følgende:
Universitetet styres af en bestyrelse bestående af elleve medlemmer: 
Bestyrelsen er universitetets øverste myndighed. Bestyrelsens opgaver er primært af strukturel, økonomisk og videnskabelig karakter. Medlemmerne af bestyrelsen vælges almindeligvis for fire år af gangen. Dette gælder dog ikke studenterrepræsentanterne, som sidder to år af gangen.
Siden januar 2017 har Aalborg Universitet været inddelt i fem fakulteter med en række institutter, centre og studienævn under disse fakulteter.
Aalborg Universitet udfører forskning inden for alle fakulteter. Det stærkeste forskningsområde er dog indenfor teknik, og universitetet har valgt sundhedsvidenskabelig teknologi og trådløs kommunikation, som særlige indsatsområder.
Aalborg Universitet har altid vedtaget en tværfaglig tilgang til forskningen, som denne ligesom undervisningen, er problembaseret. Dette kræver ofte bidrag fra en række videnskabelige discipliner, når et aktuelt problem skal løses. Aalborg Universitet har fem tværgående indsatsområder:
Siden dets regionale start i 1974, har Aalborg Universitet vendt sit fokus mod en international orientering, hvilket gør det til et lokalt universitet med et internationalt udsyn. Aalborg Universitet fokuserer på internationalt samarbejde inden for forskningen og har blandt andet etableret en afdeling for trådløs kommunikation og satellit navigering ved University of Rome Tor Vergata i Italien og på Kolkata University i Indien samt to centre for telekommunikation, et på Birla Institute of Technology i Indien og yderligere et på Bandung Institute of Technology i Indonesien.
Femogtyve procent af universitetets forskere kommer fra udlandet, og gennem årene er antallet af internationale studerende været støt stigende, hvilket betyder at ti procent af den samlede studenterbestand i dag består af internationale studerende.
En anerkendelses udbetaling til Aalborg Universitet var grundlaget for UICEE Center for Problem Based Learning (UCPBL) i 2001, som efterfølgende har ført til udnævnelsen af Aalborg Universitet som UNESCO formandskab i problembaseret læring.
Aalborg Universitetet er kendt for sit projektorienterede uddannelsessystem. En stor del af uddannelsen på Aalborg Universitetets er baseret på undervisning af de studerende til lære på egen hånd og i gruppearbejde. Denne fremgangsmåde har givet resultater, der svarer til andre danske universiteter med mindre teoretisk undervisning. Denne metode til gruppe baseret, projektorienteret læring anvendes på tværs af alle fagområder (fra datalogi til sociologi) og begynder på det første år af universitetet. Lokale gymnasier i Aalborg forberederer også deres elever til denne form for læring.
Følgende studenterorganisationer er direkte tilknyttet Aalborg Universitet og dets studerende:

Aarhus Domkirke (Sct. Clemens Kirke) beliggende ved Store Torv og Bispetorv i Aarhus Centrum er hovedkirke i Aarhus Stift. Kirken har omkring 1200 siddepladser, og bygningen, der er den længste og højeste kirkebygning i Danmark, er 93 meter lang. Tårnet er 96 meter højt.
Den første kendte Aarhus-biskop, Reginbrand, nævnes i året 948. Han har uden tvivl haft en trækirke til rådighed i vikingebyen Ārōs (Aarhus). Man antager, at denne trækirke har ligget samme sted, hvor man engang i 1000-tallet opførte byens første domkirke i sten, nemlig stedet hvor den nuværende Vor Frue Kirke ligger i dag. Den i 1956 genfundne krypt under Vor Frue Kirke menes at være en rest af denne første domkirke i sten. 
Byggeriet af den nuværende Aarhus Domkirke påbegyndtes i 1190'erne. Stedet lå dengang meget tæt på stranden ned til Aarhus-bugten. Ifølge traditionen var det på dette sted, at den lokale helgen, kongesønnen Niels den Hellige, blev begravet i et trækapel ved sin død i 1180. Men kort tid efter indledtes altså opførelsen af en ny kirke på stedet. Den blev udformet som en treskibet romansk basilika med to aldrig fuldførte tårne mod vest. De tværstillede korsarme var usædvanligt lange. Sideskibene stod i forbindelse med det meget højere midterskib ved seks rundbuede arkader. Koret var et komplekst bygværk med apsider, kortårne og korkapeller. Af alt dette er kun kapellerne i behold i dag, hvoraf sydkapellet er det smukkeste. Byggematerialet var munkesten, og det er et af de ældste teglstensbyggerier i Jylland. Den første bygherre var biskoppen Peder Vognsen, men byggeriet fortsatte under hans efterfølgere og man antager, at byggeriet i første omgang var afsluttet omkring år 1300. Den nye kirke, der lå ved havet, blev passende viet til de søfarendes skytshelgen Sankt Clemens.
År 1330 udbrød der brand i kirken, der ødelagde tagkonstruktionen. I hovedtræk stod kirken dog urørt som en romansk korsarmskirke indtil ca. år 1420, hvor man indledte en kraftig ombygning, der skulle gøre den til en gotisk katedral. I første omgang byggedes der nye kapeller mod vest, samt der lagdes fundamentet til et kraftigt vestvendt tårn. Senere i århundredet, under biskoppen Jens Iversen Lange, fik kirken så nogenlunde sit nuværende udseende. Koret blev fuldstændig ombygget til gotisk højkor i årene 1467-1471. Det blev fire fag langt, og er bygget i skibets fulde bredde. Det har et godt lysindfald, da det i alle fag, samt i den tresidige afslutning mod øst har høje gotiske vinduer. På korets sider ses to runde trappetårne, der alene har haft æstetiske formål. Cirka 1477 blev vesttårnet fuldført. Omtrent samtidig indbyggedes hvælvinger i skibet, mens korsarmenes og korsskæringens hvælvinger er fra engang i 1480'erne. Cirka 1480 var byggeriet afsluttet. På trods af en byggeperiode på over 300 år er resultatet meget helstøbt.
Domkirken blev man dog ved med at ændre på gennem tiderne. Arkitekten N. H. Rieman lod i 1700-tallet spirene på kirkens tårne udskifte med ganske morsomme løgkupler, som dog ikke just klædte bygningen. Andre forandringer skete også, hvorfor man i årene 1877-1882 foretog en gennemgribende og hårdhændet restaurering, der skulle forsøge at føre kirken tilbage til sit udseende fra ca. 1500. Først da de mere kompetente arkitekter Hack Kampmann og Mogens Clemmensen ledte de videre byggearbejder, fik kirken endelig sin gamle pragt tilbage. Det var under ledelse af sidstnævnte, at man i 1930'erne genopsatte de kamtakkede gavle på koret og korsarmene, samt byggede det 96 meter høje spir på tårnet.
Kirkens altertavle er af høj kunstnerisk kvalitet. Den er den største af sin art i Danmark og er særdeles velbevaret. Den er fremstillet på Bernt Notkes værksted i Lübeck i sidste halvdel af 1470'erne (den er indviet 1479). 
Det er en fløjaltertavle, der vendes tre gange i løbet af kirkeåret. Festsiden, som er den gyldne side, ses fra Julemorgen til Askeonsdag. Fastesiden er fremme fra Askeonsdag til Påskemorgen, hvor så festsiden atter bliver vist, indtil første søndag i Advent, hvor man vender den sidste side frem, Adventsiden. Den ses til og med Juleaften.
På festsiden ses apostelfigurer. Judas Thaddæus holder en posebog med bæreknude i sin højre hånd, Filip har en posebog med bæreknude hængende fra bæltet, og Thomas har en posebog, der ikke er forlænget i ryggen, hængende på sin højre arm. Matthæus har en bog hængende i en rem fra bæltet, der ikke kan kaldes en egentlig posebog.
Kirkens prædikestol er dateret 1588. Den er et pragtfuldt renæssancearbejde, skåret i egetræ. Man har tilskrevet prædikestolen den nederlandske snedker Mikkel van Groningen, der boede i Hornslet, hvor han arbejdede for Rosenkrantz-slægten på Rosenholm. 
Prædikestolens ni relieffer er hentet både i Det Gamle og Nye Testamente. Først ser man Syndefaldet, dernæst Marias bebudelse, Jesu fødsel, Jesu dåb og Indstiftelsen af nadveren. Yderligere følger Korsfæstelsen, Opstandelsen, Pinseunderet og til sidst Dommedag. 
Døbefonten er ligesom altertavlen skænket af Jens Iversen Lange. Den er udført i Flensborg i 1481 af klokkestøberen Peter Hansen. Materialet er malm. Kummen bærer de fire evangelister, udformet som deres dyresymboler; Markus-løven, Matthæus-englen, Lukas-oksen og Johannes-ørnen. På selve kummen er der relieffer med forskellige hellige personer. 
Der findes tre orgler i Domkirken; Hovedorglet på 89 stemmer, et kororgel på 23 stemmer, samt et flytbart orgelpositiv på 4 stemmer.
Hovedorglet er oprindeligt bygget af Lambert Daniel Kastens i 1730, men ombygget og udvidet i flere omgange. De mest omfattende ombygninger fandt sted i 1876 af orgelbyggeren J. A. Demant, samt i 1927-29, 1958 og 1981-83 af orgelbyggeriet Frobenius. Orglet er med sine 89 stemmer Danmarks største kirkeorgel.

Det Stockholmske Blodbad fandt sted 7.-10. november 1520 efter den danske kong Christian 2.s erobring af Sverige. Kongen lod henrette over 82 af svensk adel, gejstlighed og borgerstand. De var hovedsageligt støtter af det svensk-nationale parti (Sture-partiet) med Sten Sture i spidsen. Dødsdommene blev afsagt ved en kirkelig skueproces. Det var muligvis ridder Claus Bille og Søren Norby, der stod for arrestationerne.
Blodbadet var en konsekvens af den konflikt, der havde udspillet sig mellem på den ene side en lille gruppe svenske gejstlige og danske adelige, der gik ind for Kalmarunionen, og på den anden side den svenske adel og gejstlighed, som krævede svensk uafhængighed af Danmark. Unionsfolkene i Sverige var ledet af ærkebiskop Gustav Trolle. Anti-unionsfolkene var ledet af den svenske regent Sten Sture (den yngre). Sten Sture blev regent i 1512 ved et kup, hvor netop Gustav Trolles far, Erik Trolle, blev afsat. Den daværende unionsmonark, Kong Hans, havde accepteret det, blot Sten Sture lovede at bevare unionen med Danmark. Danmark mistede allerede her fodfæste i Sverige, da den svenske regent skiftede fra unionsvenlig til en unionsfjendtlig. Både Sten Sture, Kong Hans og prins Christian var klar over, at en krig nærmede sig. Kong Hans døde i 1513, og prins Christian blev valgt til konge.
I 1515 kom Gustav Trolle og Sten Sture op at skændes om, hvorvidt Trolle var allieret med Danmark. Det førte til at Gustav Trolle i 1517 både blev frataget sit embede som ærkebiskop af Sverige og al sin ejendom. Trolle valgte herefter at forskanse sig på sit slot, for at undgå yderligere handlinger imod sig; det resulterede i at Sten Sture ledte en hær af unionsmodstandere af primært fattige bønder udstyret med våben mod Gustav Trolles slot. Sveriges anti-unions-adel støttede det og underskrev et dokument om deres deltagelse i angrebet på Gustav Trolle. 
Det gjorde de for at undgå, at enkelte personer senere bliver retsforfulgt som hovedmænd. Christian 2. anså dette angreb som et oprør mod både unionen og kirken, og bad med held Paven om tilladelse til at angribe Sten Sture (og dermed Sverige) for at slå oprøret ned, formentlig med den begrundelse at kirkens ejendom var under angreb. Christian 2. forsøgte først at komme til undsætning under belejringen af Gustav Trolles slot. Den danske konge led dog nederlag og var tvunget til at trække sig tilbage. Umiddelbart efter faldt slottets forsvar, og slottet blev revet ned til grunden, og Gustav Trolle selv blev kastet i fængsel. I 1518 forsøgte Christian 2. endnu engang at angribe Sten Sture for at genvinde kontrol over Sverige, men led igen nederlag – ved Brännkyrka, syd for Stockholm. Et tredje angreb blev indledt i 1520 med franske, tyske og skotske lejesoldater under ledelse af Otto Krumpen. De danske styrker mødte de svenske ved Slaget på Åsundens is. Sten Sture blev dødeligt såret af en rikochetterende kanonkugle, og den utrænede bondehær faldt hurtigt fra hinanden. Christian 2.s hær marcherede uden yderligere modstand mod Uppsala, hvor det svenske rigsråd befandt sig. Forhandlinger blev straks indledt, og en aftale blev vedtaget af kongen og begge landes rigsråd d. 31. marts. Efter den ville Christian 2. blive hyldet som arvekonge til Sverige, blot han garanterede fuld amnesti til alle involverede og lovede at regere Sverige efter landets hidtidige love. I Stockholm holdt Sten Stures enke, Kristina Gyldenstjerne, dog stand, og først seks måneder, et nederlag og en sejr senere overgav hun Stockholm mod garanti for den tidligere amnesti.
Den 4. november blev Christian 2. kronet til konge af Sverige i Stockholm storkirke af den genindsatte ærkebiskop Gustav Trolle. Tre dages banket fulgte. 
Hele Sveriges adel og gejstlighed samt fornemme borgere fra Stockholm inviteres til en privat forsamling den 7. november på Stockholm Slot. Om aftenen træder ærkebiskop Gustav Trolle frem og alle portene til slottet låses, hvorefter han anklagede 18 af gæsterne for deres angreb på hans slot, ejendomme og ham selv, og han kræver, at de skyldige skal stilles for en domstol. Kongens tidligere løfte om amnesti er ikke gyldigt i denne situation, da Gustav Trolle er gejstlig, og staten ikke har myndighed i klerikale sager. Kongens svar er, at han er nødt til at støtte Gustav Trolles anklager, for at undgå konsekvenser fra Paven.
Ved daggry d. 8. november føres de 18 anklagede bort af danske soldater. Sten Stures enke er blandt de inviterede ved forsamlingen og fremlægger dokumentet, hvori hele Sveriges antiunionsadel har påtaget sig fælles ansvar for handlingerne mod Gustav Trolle, og således kan de 18 ikke alene holdes ansvarlige. Håbet var, at de 18 vil blive sat fri, da det er utænkeligt at anklage det meste af den svenske adel og gejstlighed. Dokumentet virker modsat, og alle gæsterne bliver fængslet ved daggry.
Om morgenen d. 9. november indledes retssagen mod de fængslede. I spidsen for domsrådet står Gustav Trolle, der både fungerer som anklager og dommer. Alle anklagede fra sturepartiet bliver kendt skyldige i kætteri, hvilket der kun findes dødsstraf for. Til middag bliver de dømte ført ud på Stortorvet, hvorefter Ærkebisp Mattias Gregersson af Strängnäs bliver halshugget. Henrettelserne fortsætter resten af dagen og den næste med. Adelige og gejstlige bliver henrettet med sværd, borgerlige med økse og borgere ved hængning. Det anslås, at over 80 mister livet, deriblandt to biskopper, 14 adelige, tre borgmestre, 14 rådsmænd og 20 borgere. Sten Stures enke og en række af de henrettede adeliges enker bliver sejlet til Danmark som gidsler.
Listen nedenfor er ordnet efter stand: Først de to biskopper, derefter 14 adelige, tre borgmestre, 14 rådmænd og øvrige borgere af Stockholm:
Henrettet senere
I januar 1521 – to måneder efter Det Stockholmske Blodbad – opstod et nyt oprør i Dalarna mod Christian 2. denne gang ledet af Gustav Vasa, søn af Erik Johansson, der var blandt de henrettede. Christian 2. var på rejse i Holland og stillede intet op mod oprøret. Da han vendte hjem til Danmark var Sverige atter tabt. I 1523 kronede svenskerne Gustav Vasa til konge af Sverige, og dermed ophørte Kalmarunionen. De næste 300 år lå Danmark og Sverige i krig med hinanden ikke mindre end ni gange hver gang med erobring eller hævn for øje.
Begivenhederne skildres af få neutrale kilder. Christian 2. sendte en skriftlig redegørelse for handlingerne til Paven, men den er næppe troværdig, da kongen måtte forklare, hvorfor han havde henrettet to ærkebisper.
En anden kendt kilde er den svenske historiker Olaus Petri, der efter eget udsagn var til stede ved selve henrettelserne og var så forfærdet over handlingerne, at han åbenlyst skreg sin mening ud, hvorfor han var tæt på selv at blive henrettet.
Det vides dog med sikkerhed, at alle blev beordret til at holde sig inden døre under henrettelserne. Det var efter sigende gjort, for at mystikken omkring henrettelserne skulle skræmme fremtidige oprørere. Ikke alle rettede sig åbenbart efter udgangsforbuddet: en tilskuer blev som oplyst grebet og henrettet.
Det Stockholmske Blodbad optræder i Johannes V. Jensens roman "Kongens Fald" fra 1901. Bogen er skønlitterær, og Johannes V. Jensen tilføjer selv med digterisk frihed de sider af sagen, som ikke er veldokumenterede i faglitteraturen.
Mika Waltari beskriver også Det Stockholmske Blodbad i sin bog Mikael Karvajalka. Hvor Mikael er i Stockholm under blodbadet, på en af sine rejser rundt i Europa.
Danmarks historie (1397-1536)

Analog elektronik er elektronik der behandler/benytter elektriske signaler i et kontinuert område. Dette i modsætning til digital elektronik, der benytter diskrete niveauer (typisk 2 = binært).

Konge i Danmark: Harald 3. Hen 1074-1080 og Knud den Hellige 1080-1086
Se også 1080 (tal)

Claus Bille (ca. 1490 – 4. januar 1558 på Lyngsgård, Skåne) til godserne Lyngsgård, Raabelev, Vandaas, Allinde og flere andre godser var en dansk ridder og rigsråd.
Han var af den uradelige slægt Bille som søn af rigsråd Steen Basse Bille og Magrethe Clausdatter Rønnov, og han var bror til ærkebiskop Torbern Bille. Han deltog i Stockholms blodbad og stod sammen med Søren Norby for arrestationerne af den svenske adel. Frederik den 1.'s regering satte pris på Claus Bille, og Billeslægten fik i denne periode større politisk magt og indflydelse end nogen anden.
Han blev den 31. januar 1524 gift med Lisbeth Jensdatter Ulfstand (ca. 1505-5. april 1540) og indgik derved forbindelse med en anden af tidens magtfulde slægter. Parret fik syv døtre og fire sønner, hvoraf to døde som små. 

Bille (også "Bilde") er en dansk uradelsslægt, der til tider har været betydningsfuld i Danmark, og som stadig eksisterer i dag. Slægten omfatter også linjerne Bille-Brahe og Bille-Brahe-Selby. Billeætten kendes fra midten af 1200-tallet og førte allerede da sit slægtsnavn.
Slægten fører et af rødt og sølv delt og tre gange tværdelt, af en vildmand holdt skjold, på hjelmen to af rødt og sølv tre gange tværdelte vesselhorn, hvert besat med 4 påfuglefjer og derimellem en påfuglefjer. Et lignende våben førtes af de i 1500-tallet uddøde Biller i Schlesien, der altså synes at have fælles herkomst med de danske Biller. Også slægten Ebersbach i Schlesien har ført Billevåbnet.
Billeætten kendes fra midten af 13. århundrede og førte allerede da sit slægtsnavn. De første mænd af navnet Bille, som kendes historisk, er hr. Jakob Bille (1246) og hans Broder, Thorkel Bille, hvis søn Niels Thorkilsen 1267 blev sat i band som Erik Glippings tilhænger i dennes strid med ærkebiskop Jakob Erlandsen. Den sammenhængende slægtrække begynder ved 1300 med Jon Bille, hvis sønnesøn Esbern Nielsen 1365 var kongens kansler, og hans brodersøn var Lunds ærkebisp Peder Lykke, der sad på koncilet i Konstanz 1415; bispens brodersøn, hr. Torbern Bille, var den første ejer af Svanholm, som i 200 år var og nu atter i over 100 år har været i slægtens besiddelse. Gennem Torbern Billes sønnesøn, Århusbispen Ove Bille og rigshovmesteren Esge Bille osv., nåede slægten den rigdom, magt og indflydelse, som i de følgende århundreder stiller den fremmest i rækken blandt de danske adelsætter.
En stor mængde af landets største og bekendteste gårde kom efterhånden i Billernes eje. Således: Allindemagle, Solbjerg, Svanholm, Bjergbygård, Egede, Sandholt, Søholm, Bregentved, Hvedholm, Kærgård, Rynkebygård, Billeskov, Skjerrildgård, Ørumgård, Tirsbæk, Holbækgård, Stenalt, Fårupgård, Egeskov, Møllerup, Billeshave, Bjørnsholm, Bangsbo, Mejlgård, Sødal, Restrup, Truelsholm, Billesbølle, Havrelykke, Vallø, Holsegaard, Lyngbygård, Mogenstrup, Ellinge, Ørtofte, Nielstrup, Vanås, Næsbyholm, Rosendal, Billesholm, Gammel Køgegård, Vrejlev Kloster, Årup, Hejselt, Gjorslev, Valdbygård, Hvidkilde, Rønnovsholm, Damsbo, Brobygård, Flenstofte, Avnsbjerg, Marsvinslund, Hersomgård, Vindum Overgård, Løgismose, Steensgård, Østrupgård, Bjørnemose.
Med hr. Torbern Billes nærmeste efterkommere delte slægten sig i talrige linjer. Sønnen Bent Bille stiftede Egede-Søholm-linjen, af hvilken hr. Anders Bille til Søholm er den bekendteste, sønnesønnen Knud Bille Kjærsgård-linjen, dennes broder Esge Bille Svanholm-linjen og sønnesønnen Claus Bille Allinde-linjen. Af disse linjer uddøde Egede-Søholm-linjen 1590 med Erik Bille, Svanholm-linjen 1689 med Gabriel Bille og Allinde-linjen 1717 med Erik Bille Kjærsgård-linjen blomstrer endnu i den grevelige linje Bille-Brahe. Da Brahe-ættens sidste mand, Preben Brahe til Hvedholm, som 1751 blev oprettet til stamhus, døde 1786, gik hans navn og godser over til Bille-ætten. Gehejmekonferensråd Henrik Bille (1709-1789), hvis faster, Henrikke Sophie Bille, var moder til Preben Brahe, fik 7. marts 1788 bevilling til at føre de Brahers navn og våben (hans ældste søn Axel Frederik Bille havde 12. januar 1787 fået en lignende bevilling, men døde samme år), og 9. maj 1798 optoges hans anden søn Preben Bille-Brahe i lensgrevelig stand som besidder af Grevskabet Brahesminde, der erigeredes af Hvedholm, Damsbo, Steensgård, Østrupgård, Avernakø og Drejø. Hans sønnesøn, grev Preben Charles Bille-Brahe, som 1867 havde arvet det friherrelige Selbyske Forlods, fik 23. januar 1873 patent på at føre det Selby'ske navn og våben.
"De blå Bille'r":
Anden borgerlig slægt Bille:
Slægtstilhørsforhold mangler afklaring:

Grafit er et gråsort, blødt, krystallinsk kulstof med metalglans, som krystalliserer i sekskantede tavler med én spalteretning. Findes og brydes i naturen, på bl.a. Sri Lanka og Madagaskar, og kan fremstilles kunstigt ud fra bl.a. retortkul og petroleumskoks ved meget høj temperatur og tryk i elektriske ovne. Det kan bearbejdes som træ og er meget kemikaliebestandigt. Dets hårdhed (på Mohs' skala) er mellem 1 og 2, og det har en massefylde af 2200 kg/m.
Ordet stammer fra tysk "Graphit" for "sort bly", skabt i 1789 af mineralogen Abraham Gottlob Werner fra græsk "graphein" (skrive) for dets anvendelse til blyanter.

Et flyselskab eller luftfartsselskab er en civil organisation der transporterer personer og/eller varer i flyvemaskiner.

Aeroflot el. Aeroflot – Russian Airlines (Russisk: Аэрофлот – Российские авиалинии, tr. Aeroflot - Rossijskie avialinii) er et russisk nationalt flyselskab grundlagt i 1932. 
Aeroflot har hovedsæde i Moskva og foruden indenrigsruter har Aeroflot forbindelser til 131 byer i 50 lande rundt i verden, herunder Bangkok, Delhi, Beijing og København.
I 2004 transporterede man 6,8 millioner passagerer. I 2015 var tallet 26,1 millioner passagerer, og man rådede i januar 2017 over 186 fly; en blanding af flytyper fra Sukhoj, Airbus og Boeing.
Aeroflot er medlem af luftfartsalliancen SkyTeam.
I Sovjetunionen havde Aeroflot monopol på civil flyvning og var verdens største flyselskab.

Khangchendzonga er et 8.586 meter højt bjerg, også kendt under navne som "Kangchenjunga", "Kangchen Dzö-nga", "Kanchenjanga", "Kachendzonga", og "Kangchanfanga", og er det tredje højeste bjerg i verden efter Mount Everest og K2, og det næsthøjeste i Nepal. 
Bjerget ligger på grænsen mellem den tidligere selvstændige stat Sikkim (nu delstat i Indien) og det østlige Nepal.
I Nepal hører bjerget til Taplejung distrikt i "Mechi sone", "Østregionen", i Kanchenjunga naturbeskyttelsesområde. 
Kanchenjunga betyder noget i retning af " «fem skatte af sne»", formentlig fordi det egentlig er fem bjergtoppe som alle er mere end 8.000 moh. Frem til 1852 troede man faktisk at Kanchenjunga var verdens højeste bjerg, men beregninger foretaget af britiske forskere i 1849 afkræftede dette. Bjerget blev besteget første gang den 25. maj 1955 af George Band og Joe Brown, som var med en britisk ekspedition.
Band og Browns ekspedition stoppede kort før toppen p.gr.a. et løfte afgivet til Maharajaen af Sikkim, at toppen af bjerget ikke måtte betrædes. Alle bjergbestigere, der har nået tæt til toppen har fulgt denne tradition.

Kønsrolle er et sæt normer for hvordan en person med et bestemt køn skal opføre sig i et samfund eller system. Den viser hvilke forventninger som er knyttet til det at være pige/kvinde eller dreng/mand. Traditionelle opfattelser er for eksempel at mænd bør interessere sig for biler, og at kvinder bør lave mad i hjemmet. Der kan være mange forskellige årsager til denne opdeling:

Ligestillingsministeriet (formelt Ligestillingsafdelingen) var et dansk ministerium, der arbejdede med ligestilling på tværs af ministerområderne. Den første minister for ligestilling blev udnævnt af statsministeren den 1. juli 1999.
I forbindelse med Regeringen Helle Thorning-Schmidts tiltræden 3. oktober 2011 blev ministeriets område lagt ind under Ministeriet for Ligestilling og Kirke, og ved regeringsrokaden i 2014 under Ministeriet for Børn, Ligestilling, Integration og Sociale Forhold. Da Regeringen Lars Løkke Rasmussen II tiltrådte i 2015, blev det lagt under Ministeriet for Børn, Undervisning og Ligestilling. Siden folketingsvalget i 2015 har ressortområdet hørt under en afdeling i Udenrigsministeriet, der betjener minister for ligestilling Karen Ellemann.
Samtlige ministre for ligestilling har samtidig haft andre ministerposter; Jytte Andersen og Lotte Bundsgaard var således by- og boligministre, Henriette Kjær og Eva Kjer Hansen var socialministre, Karen Jespersen var socialminister, siden velfærdsminister, Inger Støjberg var beskæftigelsesminister og Lykke Friis var klima- og energiminister. Manu Sareen var kirkeminister og minister for nordisk samarbejde.

Anæstesiologi er et medicinsk speciale, som omfatter anæstesi (narkose), smertebehandling, resuscitation (genoplivning) samt intensiv observation og behandling på intensivafdelinger (ITA). Envidere udføres præhospital behandling ofte af anæstesiologer.

Somaliland ligger på Afrikas Horn ud til Adenbugten og har de facto fungeret som en uafhængig stat løsrevet fra Somalia siden 1991, men er ikke internationalt anerkendt som selvstændig stat.
Den talrigeste klan er Isak (somali-Isaaq), som med sine subklaner er den dominerende magtfaktor i det, dog er andre klaner repræsenteret i området. 
Samfundsøkonomien holdes i vid udstrækning i gang ved hjælp af udenlandsk støtte og midler sendt fra udlandsbaserede landsmænd. 
Somaliland omfatter omtrent det samme område, som i sin tid var kolonien Britisk Somaliland. Det er et af de få områder i Afrika, hvor man uden international hjælp har forsøgt gennemført en demokratiseringsproces. Resultatet er en blanding af lokale traditioner og vestligt demokrati. En demokratiseringsproces som muligvis er en af de få i Afrika der er lykkedes. Ifølge IFES er der siden 1991 afholdt 4 fredelige præsidentvalg og 8 regionale.
Disse er, af internationale observatører, blevet betegnet som rimelige og godt koordineret, uden beviseligt svindel eller uro.
Danmark åbnede i 2012 som det første vestlige land et bilateralt programkontor i Somaliland. 

Mexico har 31 delstater ("estados") og et føderalt distrikt ("Distrito Federal"), hvori hovedstaden, Mexico City, ligger.

Aguascalientes ("varmt vand") er en delstat i Mexico med et areal på 5.197 km², beliggende midt i landet med 944.000 indbyggere. Hovedstaden hedder også Aguascalientes. Delstaten blev dannet i 1835 ved udskillelse fra delstaten Zacatecas. ISO 3166-2-koden er MX-AGU.

Chihuahua er en af de 31 delstater i Mexico, og den største med et areal på 244.938 km²; den ligger i den nordvestlige del af landet. Størstedelen af delstaten er ørken, der er dog også områder med betydelig nedbør og grønne skove. Faktisk har Chihuahua et større skovareal end nogen anden mexicansk delstat. ISO 3166-2-koden er MX-CHH.
Delstaten er navngivet efter sin hovedstad, Chihuahua. Navnets oprindelse kendes ikke med sikkerhed, men det er gammelt og stammer fra tiden før spaniernes ankomst, man mener at navnet er afledt af nahuatl-folkets ord "xicuahua" (tørt, sandet sted).
Chihuahuas nordlige grænse er primært Rio Bravo del Norte (Rio Grande) og Texas og New Mexico i USA. Delstaterne Sonora og Sinaloa ligger mod vest, Durango mod syd og Coahuila mod øst.
I 1990 var der 2,5 millioner indbyggere i delstaten. Den største by er ikke hovedstaden, Chihuahua, med 500.000 indbyggere, men Ciudad Juárez, med 800.000 indbyggere og måske det samme tal i de tilstødende forstæder (colonias). Hovedstaden blev grundlagt i 1709 af Don Antonio Deza y Ulloa.
Chihuahuas befolkning er overvejende mestizoer og kreoler, men der er også mange minioritetsgrupper såsom det indfødte tarahumara-folk i bjergegnene, foruden mange landsbyer med mennoniter af tysk oprindelse og mormonske bosættere af anglo-amerikansk oprindelse.
Chihuahua er kendt for sin produktion af æbler, nødder, tømmer, kvæg, mælkeprodukter, får og jernfrie metaller. Der findes også store fabrikker ved den nordlige grænser, hvor eksportvarer samles.
Et af Chihuahua bedst kendte naturfænomener er "Barranca del Cobre", kobberkløften, et storslået system af kløfter, der kan måle sig med USA's Grand Canyon.
Chihuahua spillede en vigtig rolle i den mexicanske revolution, og var kamppladsen for de revolutionære styrker anført af Pancho Villa og de føderale styrker.

Coahuila (formelt navn: Coahuila de Zaragoza) er en af de 31 delstater i Mexico. Den befinder sig i landets nordlige del. Mod nord deler Coahuila 512 km grænse med staten Texas i USA. Coahuila deler grænse med de mexicanske delstater Nuevo Leon mod øst, San Luis Potosi og Zacatecas mod syd, samt Durango og Chihuahua mod vest. Med et areal på 151.571 km² er den Mexicos trejdestørste stat. I 2000 havde Coahuila et anslået indbyggertal på 2.300.000. ISO 3166-2-koden er MX-COA.
Coahuilas hovedstad hedder Saltillo. Byerne Monclova, Piedras Negras og Torreón ligger også i delstaten.

Colima er en delstat i det vestlige Mexico. Mod nord og øst deler den grænse med delstaten Jalisco, samt Michoacan mod syd. Mod vest ligger Stillehavet. Ud over hovedstaden Colima, ligger de større byer Manzanillo og Tecomán også i delstaten. Delstaten har et areal på 5.455 km² med et anslået indbyggertal i 2003 på 571.000. ISO 3166-2-koden er MX-COL.

Durango er en delstat i Mexico. Arealet er 119.648 km² og det anslåede indbyggertal i 2003 var 1.450.000. Hovedstaden af samme navn, Durango, kaldes også "Victoria de Durango". Andre større byer i delstaten er Gómez Palacio og Lerdo. ISO 3166-2-koden er MX-DUR.

Guanajuato er navnet på en delstat i Mexicos centrale højland, samt også navnet på delstatens hovedstad, Guanajuato
Guanajuato deler grænser med delstaterne San Luis Potosi, Queretaro, Michoacan og Jalisco. Den har et areal på 30.589 km². I 2003 var dens anslåede indbyggertal 4.855.000. ISO 3166-2-koden er MX-GUA.
Efter det centrale Mexico og kysten ved den Mexicanske Golf, var Guanajuato et af de første områder i Mexico som blev koloniseret af spanierne, i 1520'erne, på grund af dens rige sølv-forekomster. I dag er Guanajuatos miner stadig blandt verdens bedst producerende sølvminer. Delstaten producerer også tin, guld, kobber, bly, kviksølv og opaler.
Foruden hovedstaden ligger de større byer Celaya, León de los Aldamas, Salamanca, Irapuato, San Miguel de Allende samt Dolores Hidalgo hvor Miguel Hidalgo holdt en tale med opfordring til at gøre Mexico uafhængig (se Grito de Dolores).

Guerrero er en delstat i Mexico. Mod vest deler den grænse med den mexicanske delstat Michoacán, mod nord med delstaten Mexico, Morelos og Puebla, mod øst Oaxaca og mod syd Stillehavet. Guerrero har et areal på 63.749 km². I 2003 var det anslåede indbyggertal 3.167.400. ISO 3166-2-koden er MX-GRO.
Hovedstaden hedder Chilpancingo de los Bravo. Blandt deltatens øvrige byer er de største Acapulco, Iguala de la Independencia, Zihuatanejo og Taxco.
Den 27. april 2009 blev området ramt af et middelkraftigt jordskælv (5,6 på Richterskalaen) med epicenter godt 30 km sydøst for Chilpancingo de los Bravo i ca. 40 km dybde.

Jalisco er en delstat i Mexico. Jalisco har et areal på 79.085 km² (der er uenighed med nogle nabostater over visse kommuner).
Vest for Jalisco ligger Stillehavet, mod nordvest den mexicanske delstat Nayarit, mod nord Zacatecas, Aguascalientes og San Luis Potosi, mod øst Guanajuato, samt mod syd Colima og Michoacan. I 2003 havde Jalisco et anslået indbyggertal på 6.487.000. ISO 3166-2-koden er MX-JAL.
Hovedstaden i Jalisco er Guadalajara. De større byer Ajijic, Chapala, Guzmán, Juarez, Puerto Vallarta, Tlaquepaque, Tonalá og Zapopan ligger også i delstaten.

Michoacán er en delstat i Mexico. Den grænser mod vest til de mexicanske delstater Colima og Jalisco, mod nord Guanajuato, mod øst delstaten Mexico, mod sydøst Guerrero og mod syd til Stillehavet. 
Delstaten har et areal på 59.864 km². I 2003 var det anslåede indbyggertal 4.047.500. Hovedstaden hedder Morelia.
I Michoacán ligger også de større byer Apatzingán, Hidalgo, Jacona, Jiquilpan, La Piedad, Lázaro Cárdenas, Los Reyes, Paracho, Pátzcuaro, Puruándiro, Sahuayo, Uruapan, Zacapú, Zamora og Zitácuaro, foruden de præ-columbianske ruiner Tzintzuntzán.
Byen Aguililla er berømt for sine smukke sommerfugle.

Morelos er en delstat i Mexico. Den har et areal på 4.941 km² og er dermed en af de mindste delstater i landet.
Morelos deler mod nord og øst grænse med delstaten Mexico, mod øst Puebla og mod syd Guerrero. I 2003 var det anslåede indbyggertal 1.616.900. ISO 3166-2-koden er MX-MOR.
Hovedstaden hedder Cuernavaca. De større byer Cuautla, Jiutepec og Temixco, samt de præ-columbianske ruiner Xochicalco ligger også i delstaten.
Morelos er opkaldt efter José María Morelos, en af heltene fra Mexicos uafhængighedskrig. Emiliano Zapata kom fra Morelos.

Nayarit er en stat i det vestlige Mexico. Den deler mod nord grænse med Sinaloa, Zacatecas og Durango, mod øst og syd Jalisco, mens Stillehavet ligger mod vest. Øgruppen Islas Tres Marias i Stillehavet er en del af Nayarit. Hovedstaden hedder Tepic. De større byer Acaponeta, Tecuala og Tuxpan ligger også i delstaten. ISO 3166-2-koden er MX-NAY.

Nuevo León er en stat i det nordlige Mexico. Mod nord og øst deler den grænse med den mexicanske stat Tamaulipas, mod syd San Luis Potosí og mod vest Coahuila. Mod nord deler Nuevo Leon en kort grænse med Texas i USA. Hovedstaden hedder Monterrey. ISO 3166-2-koden er MX-NLE.

Sinaloa er en delstat i det nordvestlige Mexico. Den deler mod nord grænse med den mexicanske stat Sonora, mod nordøst Chihuahua, mod øst Durango og mod syd Nayarit. Vest for Sinaloa ligger Stillehavet og og den Californiske Golf, også kendt som Cortezhavet.
Landbrugsmæssigt er Sinaloa den vigtigste delstat i Mexico, og den har desuden en af de største fiskeriflåder. Kulturelt er den kendt for musikstilen "banda". Der dyrkes også opiumsvalmuer i Sinaloa-provinsen.
Statens hovedstad hedder Culiacán. Andre større byer er turiststedet Mazatlán og Los Mochis.
ISO 3166-2-koden er MX-SIN.

Sonora er en delstat i det nordvestlige Mexico. Mod øst deler den grænse med den mexicanske delstat Chihuahua, mod syd Sinaloa og mod nordvest Baja California. Mod nord deler Sonora grænse med Arizona i USA, mod vest ligger den Californiske Golf, også kendt som Cortezhavet.
I 2000 havde Sonora et anslået indbyggertal på 2.216.900.
Sonora er økonomisk vigtig på grund af sin kvægproduktion og minedrift, og populær blandt turister på grund af sine fine badestrande. Kulturelt er den vigtig som en kilde til musikstilen Norteña.
Hovedstaden hedder Hermosillo og en anden større by er Guaymas. En mindre by som er populær blandt turister er Puerto Peñasco.
Sonoraørkenen dækker meget af delstaten, foruden det sydlige Arizona.
ISO 3166-2-koden er MX-SON.

Tamaulipas er en delstat i det nordøstlige Mexico. Mod syd deler den grænse med den mexicanske stat Veracruz, mod sydvest San Luis Potosí og mod vest Nuevo Leon. Mod øst ligger den Mexicanske Golf og mod nord Texas i USA. I 2000 havde Tamaulipas et anslået indbygger tal på 2.753.222. Hovedstaden hedder Ciudad Victoria. Andre større byer er Ciudad Madero, Matamoros, Miramar, Nuevo Laredo, Reynosa, Río Bravo og Tampico. ISO 3166-2-koden er MX-TAM.
Den første permanente spanske bosættelse i området var Tampico i 
1554. Det nutidige Tamaulipas blev en separat provins i Nyspanien i 
1746 med navnet "Nuevo Santander".

Tlaxcala er en delstat i Mexico, beliggende øst for Mexico City. 
Mod vest deler Tlaxcala grænse med delstaten Mexico, mod nordøst med Hidalgo, samt mod nord øst og syd med Puebla. Staten dækker et areal på 4.037 km² og er dermed den mindste delstat i Mexico. I 2000 havde Tlaxcala et indbyggertal på 962.646 (51,2 % kvinder og 48,8 % mænd). Statens vigtigste eksportvarer er tekstiler, kemikalier, og medicinalvarer. ISO 3166-2-koden er MX-TLA.
Delstatens guvernør i perioden 1998 til 2003, er Alfonso Abraham Sánchez Anaya fra partiet PRD.
Hovedstaden hedder også Tlaxcala, og havde i 2000 et indbyggertal på 73.184. Byen blev grundlagt i 1520 af Hernán Cortés og befinder sig på 19,31° nord, 98,24° vest. 
De større byer Apizaco, Calpulapan, Chiautempan, Huamantla, samt de præ-columbianske ruiner Cacaxtla og Xochitécatl ligger også i delstaten.
Tlaxcala var et rige på præ-columbiansk tid, som aldrig blevet erobret af aztekerne; tlaxcaltecaerne støttede Hernán Cortés i hans erobring af Mexico i det tidlige 16. århundrede. Navnet "Tlaxcala" betyder "Stedet med brød lavet af majskorn".

Zacatecas er en delstat i Mexico, som mod nord deler grænse med Durango og Coahuila, mod øst med San Luis Potosi, mod syd med Aguascalientes og Jalisco, mod vest med Jalisco og Durango. Arealet er 73.103 km². Hovedstaden hedder som delstaten Zacatecas. Staten havde i 2003 et anslået indbyggertal på 1.375.000. ISO 3166-2-koden er MX-ZAC.
Zacatecas ligger på Mexicos store centrale plateau, men en gennemsnitlig højde over havoverfladen på ca. 2.350 meter. Staten er bjergrig og gennemskæres i vest af udløbere af Sierra Madre Occidental og utallige bjergkæder i andre dele af landet, blandt andre Mazapil, Norillos og Guadalupe.
Udover hovedstaden Zacatecas er andre store byer blandt andre Sombrerete 121 km nordvest for hovedstaden (2.570 meter over havoverfladen), Ciudad Garcia, Guadalupe, Pinos, San Juan de Mezquital og Tacoaleche, Fresnillo.

Frida Kahlo (6. juli 1907 – 13. juli 1954) var en mexicansk maler.
Kahlo blev født Magdalena Carmen Frieda Kahlo y Calderon i sine forældres hus i Coyoacan i Mexico som den gang var en forstad til Mexico City. Hendes far var maler og fotograf med tysk-jødiske rødder, hans familie stammede fra Oradea i Rumænien. 
Da hun som 18-årig blev ramt af en ulykke der handicappede hende, begyndte Kahlo at interessere sig for malerkunst frem for medicin. Hendes arbejde var baseret på personlige erfaringer og var ofte chokerende i sin utilslørede portrættering af smerte og kvinders barske liv. 55 af hendes 143 malerier er selvportrætter der indeholder en personlig symbolik med grafiske, anatomiske referencer. Hun var desuden påvirket af den indfødte mexicanske kultur, som hun illustrerede med lyse farver, med en blanding af realisme og symbolisme.
Hendes malerier fangede kunsteren Diego Riveras interesse. Hun giftede sig senere med ham, blev skilt og giftede sig igen med ham. Hun var aktiv kommunist og havde også en affære med Lev Trotskij, der blev snigmyrdet af Stalins agenter i Mexico City i 1940. 
Desuden hævdes det, at hun havde en affære eller i hvert fald et meget tæt, men flygtigt forhold til sangerinden Chavela Vargas.
Selvom Kahlos arbejde nogle gange blev klassificeret som surrealistisk og hun flere gange udstillede sammen med europæiske surrealister, så var hun selv uenig i klassificeringen. Fordi hun beskæftigede sig med kvindetemaer og på grund af den figurative åbenhed hun udtrykte dem med, blev hun gjort til en feministisk kultskikkelse i det 20. århundredes sidste årtier.
Hun døde den 13. juli 1954. Hendes aske opbevares i en præ-columbiansk urne, som er udstillet i hendes tidligere hjem, "La Casa Azul" (det blå hus) i Coyoacan, som er lavet om til et museum indeholdende en del af hendes værker.
I 1982 blev det biografiske dokumentarprogram "Frida Kahlo", indeholdende arkivmateriale med hende udgivet i Tyskland. I 1984 lavede instruktøren Paul Leduc filmen "Frida, naturaleza viva", der havde Ofelia Medina i rollen som Frida Kahlo. I 2002 udgav Miramax spillefilmen "Frida" der havde Salma Hayek i rollen som Frida Kahlo.
I anledning af 100-året for Frida Kahlos fødsel opførtes et teaterstykke i Århus 28. oktober 2007 ”Cada quien su Frida”.

Diego Rivera (født 8. december 1886 i Guanajuato, død 24. november 1957 i Mexico City) var en mexicansk maler, hvis fulde navn var "Diego María de la Concepcíon Juan Nepomuceno Estanislao de la Rivera y Barrientos Acosta y Rodríguez".
Rivera drog til Paris for at bo og arbejde sammen med det stigende antal kunstnere i Montparnasse, hvor hans ven Amedeo Modigliani portrætterede ham i 1914.
"Tiden efter Den Mexicanske Revolution i 1910-19 var præget af "el muralismo" (eller mexicansk muralisme), muralisternes politiske engagement, deres ekspressive stil med træk hentet fra den indianske og folkelige kultur. Mest fremtrædende var ... Rivera, José Clemente Orozco og David Alforo Siqueiros. Rivera udførte et af de vigtigste muralmalerier, baseret på Mexicos historie (1930-35, Palacio Nacional)".
I sit udisciplinerede og tiltagende voldelige privatliv blev Rivera efter korte affærer far til flere børn. Han ville ikke kendes ved nogen af dem. I de tidlige 1920'ere forlod han Frankrig og vendte tilbage til Mexico, hvor han blev interesseret i venstrefløjspolitik. Der malede han sin første fresko, hvor etniske mexicanske emner blev portrætteret i en politisk sammenhæng.
Han blev senere kendt for sine storslåede freskoer, som skildrede det mexicanske folks liv og historie (især folkeopstandene). Det var oprindelsen til gavl- og murmaleri, som vi kender det i dag. I 1921 gik han i gang med en række freskoer i offentlige bygninger, som skildrede Mexicos historie i en opfindsom stil, der kombinerede realisme med stærk påvirkning af præ-columbiansk, mesoamerikansk kunst.
Efter flere ægteskaber og kærlighedsaffærer blev han præsenteret for Frida Kahlo, en militant kommunist. Han rejste senere til Moskva, men blev udvist af myndighederne på grund af sit engagement i anti-sovjetisk politik. I 1929 vendte han tilbage til Mexico, og i en alder af 43 år giftede han sig med den 22-årige Frida Kahlo.
I 1930-34 færdiggjorde han en række freskoer i USA, som primært skildrede det industrialiserede liv. I 1933 blev hans fresko "Man at the Crossroads" (mennesket på en skillevej) i Rockefeller Center i New York City fjernet efter en voldsom opstandelse i pressen, fordi den indeholdt et portræt af Lenin. På grund af den negative omtale blev en fresko, som skulle have været malet til Verdensudstillingen i Chicago, afbestilt. I december 1933 vendte en vred og ydmyget Diego Rivera tilbage til Mexico.
Efter at have meldt sig ind i det internationale fællesskab af kommunister blev han ven med den sovjetiske borger Lev Trotskij, som levede i eksil og en overgang boede i Riveras hjem i Mexico. Men de blev uvenner, og kort tid efter at have forladt Riveras hjem blev Trotskij snigmyrdet.
Få år efter Frida Kahlos selvmord i 1954 pådrog han sig en sjælden form for kræft og døde af hjertestop i 1957. Han er begravet i Panteon de Dólores i Mexico City.

Salma Hayek-Jiménez (født 2. september 1966) er en mexicansk skuespillerinde. Efter at have haft hovedroller i mexicanske tv-serier drog hun til Hollywood og havde biroller det næste par år, før hun fik sit gennembrud i Robert Rodriguez' film "Desperado".
Hayek har blandt andre indspillet sin egen film "Frida" (en beretning om Frida Kahlos liv), hvor hun både havde hovedrollen og var filmens producent.
Hayek blev født i Coatzacoalcos, i delstaten Veracruz i Mexico. I 2009 giftede hun sig med franskmanden François-Henri Pinault, som hun i 2007 sammen med fik datteren 
Valentina Paloma Pinault.

Octavio Paz (født 31. marts 1914 i Mexico City, død 19. april 1998 i Mexico City) var en mexicansk forfatter og diplomat. I sin ungdom blev han opfordret af Pablo Neruda til at skrive.
Han kæmpede for republikanerne i den spanske borgerkrig.
Han blev en af de vigtigste forfattere i det 20. århundrede i Latinamerika og var diplomat indtil 1968, hvor Tlatelolco-massakren fandt sted. Han talte til fordel for retfærdighed og frihed. Hans arbejde var påvirket af surrealisme.
Paz fik Nobelprisen i litteratur i 1990. 

Carlos Santana (født 20. juli 1947 i Autlán de Navarro) er en mexicansk rock-guitarist, som blev kendt i 1960'erne med sit band Santana.
Carlos Santanas far var mariachi-violinist, og den unge Carlos lærte først at spille violin, men skiftede til guitar, da han var otte år gammel. Da familien flyttede Tijuana, begyndte Santana at spille i klubber og barer; han blev i Tijuana, da familien flyttede til San Francisco i USA, men fulgte snart selv efter. I 1966 var han med til at grundlægge Santana Blues Band, hvis navn med tiden blev forkortet til "Santana". Bandet begyndte at spille i Fillmore West, hvor mange store San Francisco-bands startede. Santanas pladedebut var på "The Live Adventures of Mike Bloomfield and Al Kooper" med Al Kooper og Mike Bloomfield. 
Santana fik hurtigt en pladekontrakt med Columbia Records og udgav albummet "Santana"; gruppen bestod på dette tidspunkt af Carlos Santana (guitar), Gregg Rolie (keyboard og sang), David Brown (basguitar), Michael Shrieve (trommer), Jose Areas (slagtøj) og Michael Carabello (slagtøj). På turneen, der fulgte pladeudgivelsen, spillede bandet på Woodstockfestivalen, hvor en legendarisk optræden øgede deres popularitet voldsomt. Efter de tre pladesuccesser "Santana", "Abraxas" (1970) og "Santana III" (1971) blev gruppen opløst. Rolie var siden med til at starte Journey.
Carlos Santana fortsatte med at bruge sit og gruppens navn, mens han spillede med en række skiftende musikere under en fortsat koncertturne i USA og under flere pladeudgivelser. I denne periode tog Carlos navnet "Devadip", som den spirituelle leder Sri Chinmoy havde givet ham. 
Mange album blev udgivet i 1970'erne, blandt andet i samarbejde med Willie Nelson, Herbie Hancock, Booker T. Jones, Wayne Shorter, Ron Carter og Fabulous Thunderbirds.
Carlos Santana vendte tilbage til rampelyset i 1999 med udgivelsen af "Supernatural", der indeholdt sange med blandt andre Rob Thomas, Eric Clapton, Everlast, Eagle-Eye Cherry, Maná og Lauryn Hill, et album, der vandt ni Grammy'er.

Jyske Lov er en dansk lovbog kodificeret af Valdemar Sejr, der blev brugt som landskabslov for Nørrejylland, Sønderjylland til Ejderen samt Fyn (dog undtaget de frisisk beboede Udlande, hvor frisisk ret gjaldt). De to andre landskabslove var Skånske Lov (ældst) og Sjællandske Lov (næstældst). Alle tre landskabslove blev i 1683 erstattet af Christian 5.s Danske Lov. I hertugdømmet Slesvig var Jyske Lov dog gældende indtil 1. januar 1900, da den tyske Bürgerliches Gesetzbuch trådte i kraft. Enkelte af Jyske Lovs bestemmelser er fortsat gældende i Sydslesvig.
Loven blev givet i Vordingborg den 10. marts 1241.
Frem i tiden er det blevet diskuteret, om loven var Jyllands lov eller var bestemt som lov for hele Danmark. Loven bliver normalt anset for at være blevet skrevet som landskabslov. I 2013 fremstod direktør for det Kongelige Bibliotek Erland Kolding Nielsen med henvisning til flere historiske kilder, med en teori om lovens brug som rigslov. Ifølge lektor Ph.d. Helle Vogt holdt hans beviser dog ikke; hun mener, at beviserne var for tynde til at man kan drage denne tolkning, og at spørgsmålet aldrig vil blive besvaret. Professor, dr. jur. et phil. Ditlev Tamm gennemgik grundigt Kolding Nielsens teorier i tidsskriftet "Skalk", og mente, at hans beviser var flertydige og overfortolkede, og at hans opdagelse ikke beviser noget nyt.
Jyske Lov er den eneste af landskabslovene, der har en fortale, hvilket – ifølge Kolding Nielsen – kan skyldes dens sandsynlige funktion som rigslov. Den er stærkt inspireret af kanonisk ret og tager mange af sine sætninger fra de kirkelige kilder. En stor del af det lånte stof kan føres helt tilbage til Isidor af Sevilla (ca. 560-636).
Dr. jur. Stig Iuul skriver i 1942 i "Lov og Ret i Danmark": "[D]et taler til ære for dansk retskultur i middelalderen, at det smukke billede af det ideale samfund, som fortalen giver, har kunnet finde sin plads i dansk ret på en så afgørende måde, at det af eftertiden føltes som udtryk for national dansk retsopfattelse." En sådan national dansk opfattelse var der dog ikke tale om, da fortalen mestendels er lånt stof.
Fortalen tilskrives normalt biskop Gunner af Viborg, der også var til stede ved stadfæstelsen. Denne opfattelse bygger især på skrifter af munken fra Øm.
Saxo fortæller i sit værk "Gesta Danorum" fra omkring 1200 om de danske kongers forsøg på at lovgive. Indskrivningen af lovregler på papir og stentavler kendes allerede fra Oldpersien og den Romerske republik. Et af de tidligste eksempler på dansk lovgivning var Vederloven, der fastsatte regler for kongens personlige hær, også kaldet hirden, fra omkring 1180.
Samtidige kilder omtalte loven som "Lex Danorum" eller "Lex Dania", der kan oversættes til Lov på dansk/Danernes Lov/Danske Lov/Lov for Danerne, så loven har ifølge nogle historikere været gældende for hele kongeriget og erstattet Skånske- og Sjællandske Lov. Tilhængere af denne teori mener, at da Valdemar Sejrs sønner kæmpede om magten efter hans død, valgte Skåne og Sjælland under den efterfølgende forvirring at gå tilbage til deres gamle love, mens Fyn og Jylland, hvor der ikke tidligere var formuleret nogen lov, forsatte under Valdemar Sejrs, som første gang benævnes "Jyske Lov" i et håndskrift fra 1325.
Jyske Lov er den eneste af landskabslovene, der er dateret, men på baggrund af indholdet i lovbøgerne anses Jyske Lov at være den yngste. Jyske Lov er dateret år 1241. Lovbogens forfatter(e) kendes ikke, dog er det sandsynligt, at fortalen er skrevet af biskop Gunner af Viborg.
I hertugdømmet Slesvig bevarede Jyske lov sin status som gældende ret indtil den tyske Bürgerliches Gesetzbuch trådte i kraft den 1. januar 1900. Herefter har kun enkelte af lovens bestemmelser haft gyldighed, dels i den tyske del af det tidligere hertugdømme Slesvig og dels i den danske del, det nuværende Sønderjylland. I Slesvig-Holsten har domstolene i en sag i 1980'erne henvist til lovens principper i forbindelse med afgørelsen af en arvesag. Det samme gælder i en sag mellem delstaten Slesvig-Holsten og forbundsrepublikken Tyskland om ejendomsretten til et stykke jord, som var opstået ved tilsanding. Lovens bestemmelse om strandret er i princippet fortsat gældende i Sønderjylland. Bestemmelsen om, at danefæ tilhører kongen (dvs. staten) som gælder i Danmark, er også gældende i Sydslesvig i modsætning til i resten af Tyskland, hvor en sådan bestemmelse ikke kendes.
Loven skal ses i sammenhæng med den europæiske retstradition, som siden 1100-tallet havde bevæget sig i retning af en større sammenskrivning af gældende sædvaner , kaldet kodificering. Tradition påskyndedes af den katolske kirke.
Jyske Lov er detaljeret og udførlig i sine bestemmelser, ganske i overensstemmelse med den fremherskende kasuistiske retsopfattelse. Der var tale om en sammenskrivning af løsningen på en række vigtige samfundsmæssige problemer, som før nedskrivningen var gældende i form af sædvane og tradition. Lovbogen indførte bevisførelse og vidneførsel i stedet for blodhævn og muligheden for at sværge sig fri.
Loven anses af nogle historikere som rigslov. Denne tolkning er især vundet frem efter at Erland Kolding Nielsen i 2013 offentliggjorde sine undersøgelser af de tidligste historiske kilder. Bl.a. det faktum, at kun to ud af 16 håndskrifter fra før 1400 omtaler den som gældende for Jylland (og tilstødende lande), og disse to kun har nedskrevet fortalen og sat den foran Sjællandske Lov og oplyser, at indledningen er taget fra "iutæ" lov. Derimod omtaler fire håndskrifter den som "danernes lov"/"danske lov".
Desuden har loven en særstatus ift. Sjællandske og Skånske Lov i alle håndfæstninger frem til 1376 samt overleveringen af Erik Klippings (af 29. juli 1282), der indeholder et krav om overholdelse af "kong Valdemars love" udstedt i hans "lovbøger", hvilket klart henviser til love af 1241. Originalen af Erik Klippings håndfæstning er ikke bevaret, men af afskrifterne optræder 1241-loven i 11, både 1241-loven og Sjællandske Lov i 2 og ét enkelt omtaler kun Sjællandske Lov. Ditlev Tamm påpegede dog i en større undersøgelse af Kolding Nielsens teorier, at hans tolkning er blevet afvist af de fleste historikere, da der tales om love i flertal.
Omdateringen af "Codex Holmiensis" til før 1276 (se længere nede i artiklen) spiller også en rolle i denne teori, da dette – nu ældste – afskrift ikke omtaler loven som gældende for Jylland.
Den ældre del af "Sjællandske Krønike" fra anden halvdel af det 12. århundrede omtaler lovens vedtagelse således ""… udstedte kong Valdemar […] den Danske lov og lod den nedskrive i en dansk bog, hvilken bog begynder således:" Mæth logh scal man land büggiæ". Den omtales tydeligvis som rigslov, og det ses tydeligt, at forfatteren må have et godt kendskab til loven, da han kan citere den første linje. Lignende omtaler af loven som "danske/danernes lov" ses også i "Ribeårbogen" (1323), "Jyske Krønike" (1340), "Bisp Gunner af Viborgs levned" (1280).
Ditlev Tamm påpegede dog, at omtales af "danske lov" blot kan dække over, at loven er skrevet på dansk eller givet til danskerne, at ingen af disse beviser er samtidige, og at der ikke findes bevis for lovens anvendelse uden for Jylland. Samtidig eksisterer der heller ingen kilder, der omtaler lovens udstedelse, som ikke har selve loven som kilde.
Den første, der påpegede Jyske Lov som en mulig rigslov, var rigskansler Arild Huitfeldt, der skriver dette: "samme Judske Lowbog bleff forordnet offuer alt Riget at brugis", men hans teori blev hurtigt forkastet. De næste betydningsfulde argumenter for teorien kom første ved jubilæet i 1991, og diskussionerne kulminerede med historiker Per Andersens omfattende bevisførelse i 2005 på baggrund af Jacob Riis' omdatering af ét af de vigtigste kodekser ("Codex Holmiensis"), der ikke omtalte den som "jysk" lov. Som førnævnt stillede især lektor Ph.d. Helle Vogt og professor, dr. jur. et phil. Ditlev Tamm kraftigt spørgsmålstegn ved Kolding Nielsens omfattende bevisførelse fra juni 2013 med henvisninger til, at ovennævnte kilder er mangelfulde og ikke danner et præcist billede og endda kan være mis- og overfortolket.
Det ældst kendte håndskrift af Jyske Lov er "Codex Holmiensis" fra det 13. århundrede.
Håndskriftet blev i 1933 af Peter Skautrup dateret til ca. 1350, og blev derfor afvist som forlæg for senere afskrivninger, selvom det "vistnok [var] afskrevet efter et betydningsfuldt ældre håndskrift". Håndskriftet blev derfor ignoreret af forskningen, indtil historikeren Thomas Riis i sin disputats "Les institutions politiques centrales du Danemark 1100-1332" med sikkerhed kunne datere det til før 1276. Professor Peder Skyum-Nielsen bekræftede og underbyggede også denne datering, der betød, at dette håndskrift skiftede status fra at være en yngre afskrift til at være det ældste eksemplar af Jyske Lov. Det har senere vist sig, at dette eksemplar oprindeligt var kancelliets og måske kan være originalen fra 1241.
Dette håndskrift blev opbevaret på Kungliga biblioteket i Stockholm indtil den 30. marts 2011, hvor Danmark fik det tilbage i bytte for Magnus Eriksson Smeks "Södermannalagen" fra det 14. århundrede. Hvordan det oprindeligt kom til Sverige vides ikke; det nævnes som værende opbevaret i dette bibliotek i 1783, men Thomas Riis har ud fra ejermærker kunnet spore håndskriftet tilbage til rigsråd Christian Rønnow (død 1486). Da Christian Hardenbergs (1567-1600) initialer er præget på bindet, er håndskriftet formentlig overgået til Rønnows søn Marquard Rønnows sønnedatter Anne, som i 1561 ægtede Erik Hardenberg (død 1604), Christian Hardenbergs fader.. Derefter dukker håndskriftet op hos biskop Christian Muus, der antagedes at have ejet det til sin død i 1717.

Konge i Danmark: Niels 1104-1134 og Erik 2. Emune 1134-1137
Se også 1134 (tal)

Slaget ved Fodevig (Fotevik) i Skåne den 4. juni 1134 var den foreløbige afslutning på den borgerkrig, der begyndte efter mordet på Knud Lavard i 1131.
Knuds halvbroder, Erik Emune, søgte hævn for mordet, der blev begået af Knuds fætter, kong Niels's søn, Magnus. Efter en række sammenstød, hvor Erik Emune var blev besejret gang på gang, led Niels og Magnus et endegyldigt nederlag ved Fodevig i 1134. De blev overrasket ved et lynangreb på en helligdag af Erik Emunes hær, der var forstærket med 300 lejede tyske ryttersoldater og ærkebiskoppen af Lund, Asser Rigs hird. Ærkebiskoppen sluttede sig til Erik Emune fordi han var misfornøjet med, at Niels havde givet den tyske kejser overhøjhed over Danmark, således at ærkebiskoppen pludselig blev degraderet til biskop og underlagt ærkebiskoppen af Bremen.
Magnus og fem danske bisper, der havde taget parti for kongen, faldt i slaget. Niels flygtede til Slesvig, hvor borgerne hævnede Knud Lavard ved at myrde Niels den 25. juni 1134.

Valnød-familien ("Juglandaceae") er forholdsvis lille med ca. 10 slægter og 50 arter. Det er træer med kraftige, i visse tilfælde meget store, finnede blade. Hanblomsterne sidder i korte, kegleformede eller meget lange rakler, mens hunblomster på samme træer oftest er enkeltsiddende. Her omtales kun de slægter, der er repræsenteret ved arter, som er vildtvoksende eller dyrkede i Danmark.

Kaukasisk Vingevalnød ("Pterocarya fraxinifolia") er et stort, løvfældende træ med en først krukkeformet, senere åben og bred krone. Træet er ofte flerstammet med oprette, bugtede, svære stammer og vandrette, let overhængende sidegrene. Grenene har kamret marv.
Barken er først glat og olivengrøn med tynd, violet dug. Senere bliver den grålig og ru, og til sidst er den grå med tynde furer og svage kamme. Knopperne er spredte, meget aflange og uden knopskæl. I stedet danner to små, brune og hårklædte blade knopdækket. 
Bladene er meget lange og uligefinnede med op til 27 småblade. Hvert småblad er fremadrettet og elliptisk med savtakket rand. Oversiden er klart grøn og blank, mens undersiden er lysegrøn med lange, lysebrune hår på midterribben. Efterårsfarven er rent gul. Han- og hunblomster sidder hver for sig på lange rakler. Frugterne sidder i en klase på en lang akse. Hver frugt er en vinget nød, som af og til modner i Danmark.
Rodnettet består af kraftige hovedrødder, som når både langt ud og dybt ned. De fine siderødder ligger højt i jorden. Træet sætter ofte mange, kraftige rodskud. 
Højde x bredde og årlig tilvækst: 20 x 15 m (40 x 30 cm/år).
Dette træ er udbredt i lavtliggende bjergdale fra det vestlige Kaukasus til det nordøstlige Iran. Her gror det i blandede løvskove (med bl.a. Rød-El og Hvid-Pil) på leret og mineralrig jord. 
Arten har i en af mellemistiderne vokset her i Danmark.
Arten optræder naturaliseret med rodskud på bredden af søen ved Lykkesholm sydøst for Odense. De askelignende blade og de ejendommelige hængende blomster med mangeblomstrede hunrakler og nødfrugter med vinge, der er dannet af støtte- og forblade, giver dette træ, der undertiden plantes i parker, et eksotisk udseende.

Valnød ("Juglans") er en planteslægt, der er udbredt i Europa, Asien og Nord- og Sydamerika. Det er en slægt af større og mindre, løvfældende træer. Slægten kendes på de duftende blade, de store, spiselige nødder og de kegleformede hanrakler. Her omtales kun de arter, der dyrkes i Danmark.

Lev Davidovitj Trotskij (, , på engelsk også kendt som: "Leo(n) Trotsky"; født 7. november 1879, død 21. august 1940; oprindeligt navngivet "Lev Davidovitj Bronstein") var en russisk revolutionær, politisk tænker og politiker.
Han var en af lederne af Oktoberrevolutionen, og regnes for dens næstkommanderende efter Lenin. Efter Lenins død i 1924 var han en af hovedkræfterne i modstanden mod Stalins politiske linje, hvilket førte til hans eksklusion fra partiet i 1927 og deportation fra Sovjetunionen i 1929.
Trotskij blev myrdet i 1940 med en isøkse af den kommunistiske NKVD-agent Ramón Mercader.
Lev Trotskij blev født i en lille landsby i Det russiske imperium kaldet Janovka, i dag beliggende i det sydlige Ukraine. Hans forældre David Leontjevitj Bronstein og Anna Lvovna Bronstein var af jødisk oprindelse. De praktiserede dog ikke den jødiske religion, ej heller talte familien jiddisch, men kun russisk og ukrainsk. Trotskijs yngre søster Olga giftede sig senere med den ledende bolsjevik Lev Kamenev.
Han begyndte at interessere sig for marxismen omkring 1896, hvor han bl.a. stod bag organiseringen af den sydrussiske arbejderunion i byen Nikolajev. I 1898 blev Trotskij arresteret for revolutionær virksomhed. Han formåede dog at flygte fra Sibirien i 1902 til London, hvor han stiftede bekendtskab med ledende revolutionærer som Lenin, Plekhanov og Martov, der ledede den revolutionære avis Iskra (gnisten), hvor Trotskij hurtigt blev en af bladets markante forfattere.
Oprindeligt var kemien blandt Lenin og Trotskij rigtig god, men ved det russisk socialdemokratis anden partikongres i 1903 brød han med Lenin, da han var af den opfattelse, at Lenin nu begyndte at arbejde for at skaffe sig fuld kontrol over partiet. Trotskij sluttede sig derfor til mensjevikkerne, men forlod dog allerede mensjevikkerne i september 1904, fordi de insisterede på en alliance med de russiske liberale og var uvillige til forsoning med Lenins bolsjevikker. Fra dette tidspunkt og indtil 1917 beskrev Trotskij sig selv som en upartisk socialdemokrat.
Ved den første russiske revolution i 1905 var Trotskij ivrig efter at vende tilbage til Rusland. Han nåede allerede til Kijev i februar og senere til hovedstaden Skt. Petersborg. Herfra ledede han sovjetten i Skt. Petersborg, hvor han under den voldsomme strejkebølge markerede sig som en enestående taler. Han blev herefter arresteret og forvist til Sibirien, men flygtede under transporten. 
I tiden frem til 1917 var han for det meste i Wien, hvor han redigerede tidsskriftet Pravda. I Wien stiftede han også bekendskab med psykoanalysen, der netop var opstået i denne by få år forinden. I denne fase af sit liv udviklede han samtidig sin teori om den permanente revolution.
Efter et ophold i New York kom Trotskij tilbage til Rusland i maj 1917. Han ankom en måned efter Lenin. Striden mellem de to mænd havde tidligere været så heftig, at de ikke uden videre kunne falde hinanden om halsen. Trotskij blev i første omgang leder for en lille gruppe af venstresocialister i petrogradsovjetten. Dog skubbede de dramatiske begivenheder, som de følgende måneder fulgte med sig, Trotskij til at vælge Lenins bolsjevikiske side. Han blev så atter leder af byens sovjet, og i oktober var det ham, der organiserede den afgørende militære opstand, som førte til den bolsjevikiske magtovertagelse. 
Trotskij og Lenin havde på hver deres måde været en vigtig brik i udførelsen af revolutionen: Trotskij inspirerede masserne og soldaterne, mens Lenin gennem sit partiarbejde uddannede ledere og organisatorer. Derefter fik Trotskij som udenrigskommisær opgaven at slutte fred med Tyskland, hvilket han gjorde i Brest Litovsk. Herefter blev han udnævnt til krigskommissær og øverstkommanderende for de sovjetiske styrker. Hans nye opgave bestod i at slå den forventede kontrarevolution tilbage. Modsat Lenin var Trotskij ofte ude for at besøge soldaterne ved fronten, og ved hjælp af disciplinære foranstaltninger og en engageret retorisk indsats fik han tilført Den røde hær ny kampkraft.
I Lenins såkaldte testamente, som han dikterede til en af sine sekretærer, stod der, at Trotskij var "den mest egnede mand" i partiets centralkommité, men også den mand, der led af umådeholden selvtillid og i alt for højt grad begravede sig i tingenes rent administrative sider. Lenin plæderede for en kollektiv ledelse af partiet efter sin død, men hans mulige arvetagere inklusiv Trotskij selv var ikke de store tilhængere af dette standpunkt.
Grigorij Zinovjev var en af dem, der ikke lagde skjul på sine politiske ambitioner, og i hans øjne var Trotskij den klart farligste rival. Zinovjev og hans nære politiske kampfælle Lev Kamenev valgte derfor at danne en særlig "trojka" sammen med Stalin. Denne nye konstellation kom umiddelbart til at stå ganske stærkt, idet den på det tidspunkt kunne regne med en stor opbakning fra de øvrige medlemmer af Politbureauet.
Lenins død d. 21 januar 1924 kom uventet for de fleste på trods af hans ellers langvarige sygdomsforløb. Trotskij var på rekration i Kaukasus, da det skete. Stalin fortalte fejlagtigt Trotskij, at han ikke kunne nå at vende tilbage til Moskva inden Lenin skulle bisættes. Trotskij forblev derfor i Kaukasus, hvilket betød, at den mand, som i den bredere offentligheds øjne vel stadig stod som Lenins naturlige arvtager, ikke var med til at sige offentligt farvel til sovjetstatens grundlægger.
Rent ideologisk var der nu også tydelige forskelle på Stalin og Trotskij. Hvor Stalin havde haft stor succes med at implementere sine idéer om socialisme i et land, mente Trotskij i forlængelse af sine ideer om den permanente revolution, at socialisme i Rusland ikke kunne stå på egne ben. 
Da arvefølgekrigen var på sit højeste i midten af 1920'erne, distancerede Trotskij sig ganske vist lidt fra sine tidligere synspunkter. Ifølge Stalin var Trotskij på vej til at lade den russiske revolution rådne op, mens han gik rundt og ventede på verdensrevolutionen. Under en pause i de interne partikampe i foråret 1926, nærmede Zinoviev, Kamenev og deres tilhængere i "Ny Opposition" Trotskijs tilhængere og de to grupper dannede en alliance, der også sluttede sig sammen med nogle mindre oppositionsgrupper inden for Kommunistparti. Alliancen blev kendt som "Forenede Opposition".
Den Forenede Opposition blev gentagne gange truet med sanktioner fra partiets ledelse og Trotskij måtte acceptere taktiske tilbagetrækning, for at bevare sin alliance med Zinoviev og Kamenev. Oppositionen forblev forenet mod Stalin i hele 1926 og 1927, især på spørgsmålet om den kinesiske revolution. I slutningen af 15. partikonference i oktober 1926 mistede Trotskij sit sæde i politbureauet og den nye opposition til Stalin stod meget svagt. Deres tilhængerskare i partiet var på dette tidpunkt svundet ind til et minimum. I løbet af ganske kort tid blev tæppet trukket væk under dem ved en fælles indsats af Nikolaj Bukharin og Stalin. I 1927 blev Trotskij, Zinovjev og Kamenev ekskluderet af partiet, og i 1928 blev Trotskij deporteret til Alma-Ata i Centralasien. I januar 1929 blev Trotskij forvist fra Sovjetunionen og sat på et skib til Tyrkiet.
Trotskij boede i Istanbul de næste fire år. Det var farligt, da der boede mange gamle officerer fra den hvide hær. Heldigvis for Trotskij var der mange af hans europæiske tilhængere, der tilbød at arbejde som bodyguard for ham under hans ophold. 
I 1933 fik han asyl i Frankrig, men i 1935 fik han at vide, at han ikke længere var velkommen der. Han flyttede til Norge, hvor han var gæst hos Konrad Knudsen ved Oslo. Han kom dog i husarrest pga. Sovjetunionens indflydelse. 
Under moskvaprocesserne i 1936 blev Zinovjev og Kamenev beskyldt for at være i ledtog med Trotskij, der fra sit eksil i Norge havde planlagt et Trotskistisk-Zinovjevistisk center, der direkte havde organiseret mordet på Sergej Kirov.
Trotskij blev nu sendt til Mexico, hvor han blev budt velkommen af den mexicanske præsident Lazaro Cardenas. Han boede herefter hos maleren Diego Rivera og hans kone Frida Kahlo, som han havde en affære med. I maj 1939 flyttede han til Avenida Viena i nærheden.
Trotskij stod stadig som et politisk alternativ til Stalin, alene fordi han var i live. Dertil kom, at Trotskij havde stiftet den Fjerde Internationale, der direkte prøvede at tage kampen op med den tredje internationale, komintern. Det Sovjetiske hemmelige politi havde i lang tid forgæves søgt at sætte Trotskij ud af spillet med forskellige aktioner. Men den 20. august 1940 blev den tidligere sovjetiske revolutions- og borgerkrigshelt angrebet af NKVD-agenten Ramon Mercader med en isøkse i sit hjem i Mexico. Trotskij blev ramt i hovedet, men døde ikke med det samme. Vidner har sagt, at Trotskij spyttede på Mercader og begyndte at slås med ham, hvorefter Trotskijs bodyguards kom ham til undsætning og nær havde dræbt overfaldsmanden. Trotskij stoppede dem, da han ville have Mercader afhørt. Trotskij kom på et hospital, hvor han blev opereret. Han døde dagen efter af sine kvæstelser 60 år gammel.
Mange partier bygger på Lev Trotskijs videre fortolkning af de marxistiske og kommunistiske værker, i Danmark for eksempel Socialistisk Arbejderparti, som er en del af Enhedslisten, er tilhængere af Trotskij og hans tankegang. Det samme gælder Socialistisk Standpunkt, Internationale Socialister og Revolutionære Socialister (IMT) i Danmark. Trotskij har fået en ideologi bygget efter hans principper, den kaldes Trotskisme, og er en del af den brede anti-stalinistiske venstrefløj.

Monty Python er en britisk komediegruppe, som opnåede international berømmelse i slutningen af 1960'erne og de tidlige 70'ere med sin surrealistiske og flydende bevidsthedsstrøms- (stream of consciousness) tv-serie "Monty Pythons Flyvende Cirkus" ("Monty Python's Flying Circus"), der kombinerede sketcher, arkivmateriale og originale animationer.
Kvinder spillet af kvinder var normalt enten Connie Booth eller Carol Cleveland, der fik tilnavnet Carol Cleavage (eng: Carol Kavalergang) af de andre Python'er, som følge af hendes mange stereotype roller som udringet blondine. Men Python'erne klædte sig hyppigt ud som kvinder til kvinderollerne.
Neil Innes har ligeledes medvirket i mange af gruppens produktioner.
George Harrison var en stor Python-støtte i slutningen af 1970'erne. Han ikke blot finansierede og spillede med i "Monty Pythons Life of Brian", men producerede også flere af deres sange som singlen "The Lumberjack Song" ("Skovhuggersangen") om en tapper skovhugger, der viser sig at være transvestit.
Hele truppen var britisk bortset fra Gilliam og Connie Booth, der er født i USA.
Den britiske tv-kanal BBC sendte"Monty Pythons Flyvende Cirkus" fra 1969 til 1974. Den producerede mange sketcher, der rykkede ved ikke bare britisk, men hele verdens syn på komik.
Nu er de gamle sketcher kult. Mange af dem er berømte, og mange citerer dem uden at tænke over det. Især ordet Spam, som "opstod" i en sketch med vikinger på en cafe, der sang om spam (dåseskinke). 
Blandt de mest berømte sketcher er:
Monty Python har også produceret en del humoristiske film:
Medio november 2008 åbnedes Monty Pythons egen side på YouTube, med et væld af udvalgte sketches, og som indledning materiale indspillet aldeles for nylig (2008).

Krop kan henvise til flere artikler:

Hovedstadsområdet eller Københavns byområde er en betegnelse for området omkring Danmarks hovedstad, København. Begrebet hovedstadsområdet bruges primært om Københavns byområde som er den 'fysiske' sammenhængende. Desuden anvendes det om den funktionelle by set ud fra arbejdsmarkedsforhold og pendleroplande, i denne betegnelse anvendes begrebet hovedstadsregionen også ofte.
Københavns byområde defineres af Danmarks Statistik, som kalder det for Hovedstadsområdet. Pr. 1. januar 2009 bestod Hovedstadsområdet af følgende kommuner:
Total størrelse af de 13 hele kommuner er 355.7 km (og c:a 300 km foruden de ubebyggede og uplanerede arealer)
samt dele af disse kommuner:
Hovedstadsområdet er delt mellem Region Hovedstaden og Region Sjælland, og området har . 
Eftersom de fem senere kommuner kun til dels indgår i Hovedstadsområdet bliver det vanskeligt at få et eksakt resultat af Hovedstadsområdets areal, men alle de fem "delte" kommunernes størrelse er 26,4 + 60,4 + 33,8 + 73,4 + 56,8 = 250,8 km2. Hvilket giver at Hovedstadens areal er "maksimum" 355,7 + 250,8 = 606,5 km2 stort og dermed har en befolkningstæthed på "mindst" 1.977,3 indbyggere per kvadratkilometer. Men da indgår fx Saltholm, Peberholm, det ubebyggede vestre Amager og store dele af de fem kommuner, der kun til dels tælles til byen. 
Til og med 1998 medregnede Danmarks Statistik betydeligt flere kommuner i Hovedstadsområdet, og altid hele kommuner. Fra 1999 blev kun det egentlige, sammenhængende byområde medregnet. Dette skyldes at Danmarks Statistik ønskede at levere en separat opgørelse over byområder som Solrød og Værløse, for at informationerne skulle være mere brugbare for virksomhedskæder. Hovedstadsområdet er således ikke blevet mindre, men opgørelsen er ændret. I 2007 blev Ishøj og Greve Strand igen inkluderet i Hovedstadsområdet efter at have været udskilt fra området siden 1999.
Betegnelsen hovedstadsområdet eller hovedstadsregionen bruges også om København opfattet som storby set ud fra en økonomisk definition.
Administrativt har ordet Hovedstadsområdet eller HT-området været brugt om København og Frederiksberg kommuner samt de nu nedlagte Frederiksborg, Roskilde og Københavns amter. Dette område var samlet under Hovedstadens Udviklingsråd, som også blev nedlagt ved strukturreformen pr. 1. januar 2007. Miljøministeriet fik ansvaret for hovedstadens planlægning, og den gamle hovedstadsregion blev udvidet med Stevns kommune, så den nu tæller i alt 34 kommuner med en befolkning på 1.918.062 (1.april 2011).

Danmarks Statistik er det centrale statistikkontor i Danmark. Det opsamler alle samfundets statistiske oplysninger til brug i administrationen, samt i forskning, undervisning m.v.
Danmarks Statistik er internationalt kendt for sin meget omfattende brug af offentlige registre for på denne måde at minimere respondenternes arbejde med at udfylde spørgeskemaer.
Institutionen er i forhold til befolkningen forholdsvis lille (560 ansatte). En del af indtægterne stammer fra opgaver for brugere (2011: 28 %).
Brugere udtrækker 2 millioner tabeller årlig. 
Læs mere om Danmarks Statistiks historie på www.dst.dk/historie
I 1848-1961 hørte statistikken under Finansministeriet. Fra 1961 hører udarbejdelse af statistikker under Økonomiministeriet. Siden september 2011 hører Danmarks Statistik under Økonomi- og Indenrigsministeriet.

Taj Mahal (født 17. maj 1942) er en amerikansk blues-musiker.
Han blev født Henry St. Clair Fredericks i New York City og valgte senere Taj Mahal som kunstnernavn.
I 1966 dannede han bandet "Rising Sons" med Ry Cooder. Dette førte til en pladekontrakt hos Columbia Records og et soloalbum i 1968.
Hans musik består af flere stilarter: blues, reggae, cajun, gospel, Stillehavs-, afrikanske og caribiske musiktraditioner. Selvom han bliver ved sine musikalske rødder, har han sin egen lyd. Han spiller også et antal forskellige instrumenter.

Ry Cooder (født 15. marts 1947) er en guitarist som især er kendt for sit slide guitar-arbejde. Han blev født i Los Angeles, Californien i USA.
Cooder har arbejdet som studiemusiker og har også komponeret musik til mange film, den mest kendte er formentlig musikken til "Paris, Texas". I de senere år har Cooder været medvirkende til at den traditionelle cubanske musik har opnået en stigende popularitet, på grund af sit samarbejde som producent ved optagelsen af albummet "Buena Vista Social Club" i 1997, der blev en verdensomspændende succes. Wim Wenders instruerede en dokumentarfilm om de medvirkende musikere i 1999, som blev nomineret til en Oscar i 2000.
Cooders soloarbejde har været en eklektisk blanding, omfattende "dustbowl"-folkemusik, tex-mex, soul, gospel, rock og næsten alt andet. Han har samarbejdet med mange vigtige musikere, blandt andre Rolling Stones, Little Feat og John Lee Hooker. Han dannede supergruppen Little Village med Nick Lowe, John Hiatt og Jim Keltner. I 1966 dannede han bandet "Rising Sons" sammen med Taj Mahal. Optræder og samarbejder med sønnen og percussionisten Joachim Cooder.

Verdensmesterskabet i håndbold for kvinder arrangeres af IHF (International Handball Federation) og er afholdt med jævne mellemrum siden 1957. I perioden 1949-1960 blev der dog spillet tre verdensmesterskaber i markhåndbold (se VM i markhåndbold). Det første VM i "indendørs" håndbold blev spillet i 1957, og siden da er mesterskabet blevet afviklet med skiftende intervaller – siden 1993 hvert andet år. Danmark har sat sit betydelige præg på mesterskaberne i de seneste år.
I perioden 1977-1992 afvikledes desuden B-VM for de næstbedste lande, og 1986-1991 endvidere et C-VM for de tredjebedste lande.
51 lande har deltaget i indendørs A-VM-slutrunder i perioden 1957-2013, og deres placeringer er sammenfattet i nedenstående tabel.
Rekorder og statistik for A-VM i håndbold for kvinder (1957-2013):
Flest mål i en kamp uden forlænget spilletid
Flest mål i en kamp med 1 × forlænget spilletid (60 min. + 2×5 min.)
Flest mål i en kamp med 2 × forlænget spilletid (60 min. + 2×5 min. + 2×5 min.)
Færrest mål i en kamp
Færrest mål i en kamp med 1 × forlænget spilletid (60 min. + 2×5 min.)
Færrest mål i en kamp med 2 × forlænget spilletid (60 min. + 2×5 min. + 2×5 min.)
Største sejr
Flest mål af et hold i en kamp
Færrest mål af et hold i en kamp

Håndbold VM Damer 2003 blev afholdt i Kroatien i perioden 2. – 14. december 2003.
1. Frankrig
2. Ungarn
3. Sydkorea
4. Ukraine
5. Spanien
6. Norge
7. Rusland
8. Slovenien
9. Serbien & Montenegro
10. Rumænien
11. Østrig
12. Tyskland
13. Danmark
14. Kroatien
15. Tjekkiet
16. Japan
17. Angola
18. Tunesien
19. Kina
20. Brasilien
21. Elfenbenskysten
22. Argentina
23. Australien
24. Uruguay
Alle Danmarks kampe blev spillet i Cakovec.
International Handball Federation

Nørrejylland betegner "hele" Jylland nord for Kongeåen (eller nord for Barvidsyssel); Nørrejylland er således ikke det samme som Nordjylland, der i store træk betegner Himmerland, Morsø og Jylland nord for Limfjorden (Nørrejyske Ø).
Historisk havde Nørrejylland i middelalderen sit eget landsting (Viborg Landsting). Her blev der blandt andet foretaget flere kongevalg og kongehyldninger. 
Betegnelsen bruges særligt i Sønderjylland, men sjældent i dag i resten af Jylland, med Landsarkivet for Nørrejylland (indeholdende arkivoplysninger om områdets borgere fra de sidste 200-300 år) som en væsentlig undtagelse. De Kongerigske enklaver, hvoraf flere ligger i Tyskland, var knyttet til landsarkivet i Viborg.

Se også 960 (tal)

Se også 985 (tal)

Hammerfest er en norsk by, der betegner sig selv som verdens nordligste by. Byen har cirka 9157 indbyggere. Byen har trods beliggenheden langt nord for polarcirklen en isfri havn. Byen ligger på øen Kvaløya med broforbindelse til fastlandet.
Hovederhvervet er fiskeri og inden for en kortere årrække bliver byen hovedterminal for naturgas fra Snøhvitfeltet (Snehvidefeltet) i Barentshavet. På Melkøya, ud for Hammerfest, findes et anlæg som behandler og nedkøler gassen.
I 1891 fik Hammerfest, som den første by i hele Norden, elektrisk lys i gaderne. 
I 1974 åbnede Hammerfest Lufthavn. 

Millimeter (SI-symbol mm) er en måleenhed til måling af længde i metersystemet, der er det samme som en tusindedel meter, der er SI enheden for længde.
En millimeter svarer til 1.000 mikrometer og 1.000.000 nanometer. Der går 25,4 mm på en tomme.
1 mm (en kubikmillimeter) er det samme som én mikroliter.

Milli (af latin "mille" "tusind") er et SI-præfiks der angiver at den nævnte enhed skal deles med 1000. Milli angives ved symbolet lille "m", mens præfikset mega- angives med stort "M".

Franz Ferdinand (18. december 1863 i Graz – 28. juni 1914 i Sarajevo) var en østrigsk ærkehertug, der fra 1896 og frem til sin død i 1914 var tronfølger til den østrig-ungarske trone.
Han var søn af ærkehertug Karl Ludvig af Østrig nevø til den siddende kejser Franz Joseph. Han blev tronfølger i 1896, efter at kejser Franz Josephs søn, Kronprins Rudolf, havde begået selvmord. 
Franz Ferdinand blev gift 1. juli 1900 med den bøhmiske Sophie grevinde Chotek, senere hertuginde von Hohenberg, men fordi hun ikke var fin nok efter huset Habsburgs regler, blev ægteskabet kun tilladt af familien efter enighed om at bruden ikke ville få kongelig status og at deres barn ikke ville have krav på tronen. Kejseren deltog ikke i brylluppet.
Drabet på ærkehertugen og hans kone den 28. juni 1914 i Sarajevo af den serbiske nationalist Gavrilo Princip var medvirkende til udbruddet af den 1. Verdenskrig.
Franz Ferdinand var desuden en yderst passioneret jæger og nedlagde i løbet af sit liv 274.889 stykker vildt.. Disse er alle udstillet på forskellige måder, de fleste som trofæer, men blandt andet også i yderst specielle lysekroner og andre ting, i hans hjem, Konopiště. For at skyde disse dyr var han på utallige jagtrejser.

Slaveri er at være andres ejendom og at være tvunget til f.eks. arbejde. Slaveri har været almindeligt i de fleste kendte civilisationer i menneskehedens historie. Både i antikkens Grækenland og Romerriget var slaveriet særdeles udbredt, og i Mesopotamien, Egypten, Fønikien, Indien og i Kina og Pakistan var slaveriet en integreret del af dagligdagen.
Ordet "slave" optræder første gang på engelsk omkring 1290 (stavet "sclave"). Ordet er afledt af det middelalderlatinske "sclavus", "slaver, slave," som første gang er registreret omkring år 800. På dansk refererer begrebet både til det slaviske folkeslag og til "en retsløs person, som er berøvet sin frihed". 
Grækerne, ofte omtalt som "de første europæere", holdt slaver. Grækerne diskriminerede ikke ud fra hudfarve, men skelnede mellem grækere og ikke-grækere, dvs. barbarer, hvilket dog ikke forhindrede dem i at bruge græske slaver. Grækernes slaveri var meget forskelligartet. Visse slaver fungerede som håndværkere og handelsfolk, og havde et rimeligere liv end de slaver, der fungerede som minearbejdere og prostituerede. Slaverne var generelt krigsfanger, røverbytte eller oversøiske handelsvarer.
Slaver underviste også de græske drenge, og det var en pædagog (græsk "paidagogos" = børnefører), en særligt betroet slave, der førte dem til og fra skole. 
Den græske filosof Aristoteles foreslog, at grækerne skulle tage ikke-græske slaver, da han mente, at "nogle mennesker er født til at regere, andre til at blive regeret". 
Aristoteles karakteriserede desuden slaverne som talende "redskaber" og delte dem i en geografisk hierarkisk orden. Nordeuropæerne blev karakteriseret som "hjælpeløse" og "uintelligente", og asiaterne som "åndsløse" .
Han udtalte, at "en slave er en ejendel med en sjæl", og at "brugen af husdyr og slaver er omtrent det samme; begge lader os møde tilværelsens behov med sine fysiske anstrengelser". I første bog af "Politikken" slår han fast at "menneskeheden er todelt: Herrer og slaver, eller om man vil, grækere og barbarer". Det lyder, som om han mente, at enhver som ikke var græsk, kunne – eller ovenikøbet "burde" – fanges og gøres til slave. Imidlertid bemærkede han, at nogen (ikke mindst stoikerne) påstod, at "en herres magt over slaver er imod naturen", og at skellet mellem herre og slave kun var et påfund af loven, og dermed uretfærdigt. Sådanne udsagn fik stor betydning i 1500-tallet, hvor man mente, at Aristoteles gav det rigtige svar på alt. Platon sammenlignede slaven med kroppen, herren med sjælen. Han ville gerne gøre en ende på, at grækere kunne holdes som slaver, men modsatte sig ikke, at udlændinge var slaver. Kynikerne hævdede, at en slave beholdt sin frie sjæl, selv om han var underlagt sin herres vilje, og Diogenes udtalte, at den, som gjorde sig afhængig af en andens tvungne arbejde, var den egentlige slave. Sofisten Alkidamas forlangte, at spartanerne satte nabofolket messenianerne fri, og mente, at skillet mellem en fri mand og en slave var naturstridigt. 
Xenofon fortæller i sin beretning om de 10.000 grækeres tilbagetog i 401 f.Kr, hvordan den græske hærs øverste officerer var taget til fange og dræbt af perseren Tissafernes. De genlevende officerer diskuterede ophidset den videre strategi, og en bøotisk officer tog ordet og tilrådede overgivelse. Men en anden officer røbede, at bøoteren havde huller i ørene. Straks blev han smidt ud af forsamlingen, frataget sin officersgrad og sat til trænet. Midt i en afgørende forhandling vejede frie mænds foragt for slaven tungere end slavens argumenter som officer. 
Hammurabis lov betragtede slaven som en genstand, som ejeren kunne sælge, pantsætte, udnytte og mærke med et stempel. Forsøg på at tilegne sig en andens slave medførte dødsstraf; ligeså at tage en flygtet slave i sit hus og nægte at udlevere ham på myndighedernes bud. Men fangede nogen en flygtet slave på sin ejendom og udleverede ham, skulle slavens ejer belønne vedkommende med to sekel. Hvis en barber uden ejerens vidende skar en slaves stempel væk, skulle barberens hænder hugges af. Hvis nogen brækkede en slaves ribben eller slog hans ene øje ud, skulle vedkommende bøde det halve af slavens pris til ejeren. Også ufrivillig skade på en slave medførte erstatningsansvar. Et køb blev annulleret, hvis slaven blev syg i løbet af den første måned efter købet. Hvis en slave sagde til sin ejer: ""Du er ikke min herre," og man kunne føre bevis for det modsatte, havde ejeren ret til at skære slavens ene øre af. En mand kunne sælge kone og børn som slaver, men efter tre års slaveri, var de frie igen. Hvis gældsslaven døde i kreditors hus af naturlige årsager, gik kreditor fri for ansvar; men hvis gældsslaven døde af savn eller slag, og skyldnerens søn derved mistede livet, skulle kreditors søn henrettes. En slavinde, der fik et barn med sin ejer, kunne ejerens kone hverken sælge eller piske. Men hun kunne lægges i lænker og ellers behandles strengt. En slave kunne tjene penge på egen hånd og derved købe sig fri; men hvis han døde forinden, tilfaldt hans sparepenge ejeren. 
Hos hebræerne var loven om slaveri samlet i 2. Mosebog, hvor der i kapitel 21,20-21 står: "Når en mand slår sin træl eller trælkvinde med sin stok, så de dør på stedet, skal han straffes derfor; men hvis de forbliver i live en dag eller to, skal han ikke straffes; det er jo hans egne penge." Men i vers 26-27 står: "Når en mand slår sin træl eller sin trælkvinde i øjet og ødelægger det, skal han give dem fri til erstatning for øjet; og hvis han slår en tand ud paa sin træl eller trælkvinde, skal han give dem fri til erstatning for tanden." Paradokset bliver, at slaven skulle frigives for at have lidt overlast, mens man godt måtte tæve sin slave til døde, bare han døde den påfølgende dag, og ikke lige efter. Men slog man en tand ud på ham, gik han fri for tandens skyld. Gældsslaveri var også kendt hos hebræerne, men her blev slaven først fri efter syv år, hvor babylonerne nøjedes med tre år. I vers 4-6 står, at hvis ejeren gav slaven en kone, han fik børn med, kom konen og børnene til at tilhøre ejeren, mens slaven blev frigivet alene. Hvis slaven så gav afkald på sin frihed for at blive hos sin familie og sin ejer, skulle ejeren stille ham ved døren og stikke en syl gennem hans øre, "og han skal tjene ham al sin tid". Det gennemborede øre ser også her ud til at have været slavens mærke.
Det romerske lovværk de tolv lovtavler fra omkring 450 f.Kr fastslog, at romerske borgere kun kunne sælges som slaver "på den anden side af Tiberen" (altså udenfor bymurene). I Rom var en almindelig form for tidligt slaveri "nexum", hvorved en romersk borger, der var kommet i gæld, tabte sin frihed til sine kreditorer. Gældsslaveri blev dog afskaffet af lovværket "Lex Poetelia" i 326 f.Kr. Kort tid efter indledte romerne den serie af erobringskrige, der tilførte dem en tilsyneladende endeløs strøm af slavearbejdere. Efter samnitternes endelige nederlag i 290 f.Kr tog romerne, ifølge Livius, omkring 11.000 krigsfanger. Men roerne på den flåde, romerne benyttede i den første puniske krig i 260 f.Kr, var frie mænd. Det samme gjaldt roerne på de fleste senere krigsskibe. En ulempe med slavehold var, at slaverne skulle forplejes året rundt, mens krigsskibene lå til land det meste af året. 
Romerne var de første til at institutionalisere slavehandelen og foretrak slaver fra de romerske grænseområder som Thrakien, Germanien og Nærorienten. Da der er meget få afbildninger af afrikanske slaver i romersk kunst, har de sandsynlig været sjældne. I Romerriget løb "alle" en risiko for at ende som slaver. Alle kunne tages til fange i en krig, hvis ens familie ikke havde råd til at betale løsepengene. Slaveri var også straffen for særlige forbrydelser. Man blev ikke slave ud fra hudfarve eller religiøs tilhørighed. 
I 167 f. Kr bragte ødelæggelsen af Epirus omkring 150.000 græsktalende slaver som krigsfanger til Rom. De havde ofte uddannelse og blev benyttet som sekretærer, bibliotekarer og huslærere. Mindre uddannede og billigere var de 65.000 slaver, der blev hentet fra Sardinien i 177 f.Kr. Cato den Ældre bemærkede med afsky, at kønne slavedrenge gik for højere priser end robuste markarbejdere. I det 1. århundrede f.Kr beregnede Strabo, at den store havn på Delos under pres kunne omsætte op mod 10.000 slaver om dagen. Strabo bemærkede også, at slaver var blandt Storbritanniens vigtigste eksportvarer. Galliske høvdinge sagdes at bytte en slave en amfora med italiensk vin. På det tidspunkt var antallet slaver sandsynligvis på sit højeste - omkring halvparten af Roms indbyggere kan have været slaver; en tredjedel af Italiens befolkning. Og i Romerriget under ét måske en tiendedel. Et forslag i det romerske senat om, at alle slaver burde gå med uniform, blev afvist, da man kom i tanker om, at det ville røbe for slaverne, hvor mange de faktisk var og nærmest tjene som en opfordring til at gøre oprør. Tilgangen til slaver aftog, da erobringskrigene blev færre, og baserede sig mere på piratvirksomhed, bortføringer og "vernae" (= børn født af husets slaver). Børn af en romersk slavinde blev selv slaver, og havde ingen far i lovens forstand. 
Cato den Ældre tilrådede i sin lærebog "Om agerdyrkning" følgende dagsrationer til slaver: Sammenlænkede om vinteren – 1,3 kg brød; ved gravearbejde – 1,63 kg brød; og når fignerne er modne og kan spises som supplement – igen kun 1,3 kg brød. De skal have ekstra vin ved fester som saturnalierne, og ved ekstra arbejde. Hvert andet år skal slaven have en ny tunika og en kappe, men først skal den gamle leveres, så man kan sy lapkapper af laserne. "Hvert andet år bør man give et par gode træsko." Varro taler om de tre typer redskaber: "De talende, hvoriblandt slaver; de halvtalende, hvoriblandt okser; og de stumme, hvoriblandt vogne." Men med den romerske ekspansions ophør under Augustus, faldt antallet slaver, så slaverne blev dyrere og dermed bedre behandlet. Den form for slaveri, der havde fremkaldt de store slaveoprør som det, Spartacus førte an i, ophørte efterhånden. 
Langt de fleste romerske slaver var krigsfanger, men da de var for få til den stadigt voksende republik, opkøbte og importerede romerne også slaver i stor stil. En romersk slave var sin herres ejendom i alle henseender, også slavens børn. Af Cicero fremgår det, at det var muligt for en slave at købe sig fri efter ca. seks år. Årsagen til det har formentligt ikke været moralsk, men økonomisk, da det gjorde det muligt for slaveejerne at købe ny og frisk arbejdskraft, når den gamle var blevet nedslidt. Slaverne blev især brugt i landbruget, i minedriften og i byhusholdninger. Nogle slaver kunne opnå høje poster i samfundet; men juridisk var de stadig lavere stillet end selv den fattigste frie romer. På 200-tallet f.Kr kunne en romersk slave udsættes for at brændemærkes med "FUR" (= tyv) eller "FUGITIVUS" (= bortløben), men den praksis forlod man snart, da de fleste romerske husslaver kunne påregne at blive sat fri af ejeren. Når romere ikke var nervøse over at være omgivet af slaver, kan det hænge sammen med, at herren normalt var den, der sikrede slavens fremtid. Frigivelsen skete ved, at ejeren erklærede slaven for fri over for en romersk embedsmand. Han gik "ud af hans hånd"", dvs. ud af hans ejendom, på latin "emancipatio", af "ex-" (= ud fra) og "manus" (= hånd). Han blev emanciperet, sat fri, men tog sin tidligere herres familienavn. Græske besøgende i Rom var imponerede over ceremonien ved "manumission", slavens frigivelse ved "paterpotestas" (= familieoverhovedets magt), ofte som en del af sin ejers testamente. "Manumission" kostede mindre for en murer eller smed, der frigav et par udslidte slaver i sit testamente, end for en rigmand, der satte en række yngre slaver fri. Normalt betalte slaven ejeren et beløb, han havde sparet op. En slaves sparepenge var juridisk set ejerens, men i realiteten penge, han kunne købe sig frihed for. Efter romersk lov fik slaven sin herres status ved frigivelsen, så hvis ejeren var romersk borger, blev slaven det også. Selv om slaven lige var ankommet det romerske imperium og ikke havde nået at lære latin, var han alligevel blevet romersk borger, noget en udlænding ellers måtte tjene tyve år i de romerske hjælpetropper for at opnå. Som frigiven fortsatte slaven ofte med at arbejde for sin tidligere ejer. Fx sendte Barbi-slægten fra Aquileia sine frigivne rundt om i imperiet som agenter for sit handelsimperium. En del frigivne blev præster ved lokale kulter rundt om. En frigivens søn havde mulighed for at arbejde sig op til magistrat. 
Romerne skilte mellem en "servus" (slave) og en "colonus" (daglejer). En slave havde status som "res" (en ting), og kunne hverken oprette et testamente, vidne i en sag eller anmelde noget. Imidlertid kunne en slave straffes for en forbrydelse, hvad der beviser, at romerne selv indså, at slaver "ikke" var "ting" – i så fald skulle de jo ikke være straffet. Seneca skrev, at slaveri var en fysisk affære, mens sjælen forblev fri. 
Cicero mente, at al ulighed som fx slaveri kunne forklares med forfald og skrev i "De Republica", at det var lovligt at tage et besejret folk til slaver, hvis folket, der var tale om, ikke kunne regere sig selv. Hverken han eller andre romerske skribenter mente, at det var umuligt at afskaffe slaveriet; for dem drejede sagen sig om, at slaver ikke skulle udsættes for overgreb eller grusomhed. Kejser Augustus reddede en slave, hvis herre ville kaste ham til fiskene, fordi slaven var kommet til at knuse et dyrt glas; Augustus påbød også opstramninger for frigivelse, fordi det var for nemt for slaveejere at blive af med en syg slave ved at frigive ham. Suetonius fortæller, at kejser Claudius forbød en slaveejer at efterlade en dødsyg slave i Æskulaps tempel på Tiberøen og kunne fordre slaven tilbage, hvis slaven genvandt sit helbred. Kejser Domitian forbød kastrering af slavedrenge (men ikke seksuelt misbrug). Kejser Hadrian forbød ved lov slaveejere at overføre slaver til gladiatorskoler som straf og sørgede for, at henrettelse af en slave først måtte godkendes af præfekten for "vigiles" (= vægterne). Kejser Antoninus Pius retfærdiggjorde sine humane love om behandling af slaver med, at mildhed også var i slaveejerens interesse. I øvrigt erklærede han, at der ikke skulle stilles spørgsmål ved herrens magt over sine slaver. Stoikere og kristne stillede heller ikke spørgsmål ved slaveri; men især stoikerne var kritiske over, hvad slaveri medførte. Stoikeren Epiktet, som selv var født som slave, undredes over, om frigivelse var til fordel for "alle" slaver; men han var også optaget af den onde påvirkning, det kunne have at eje andre mennesker. 
En rig romer kunne have tusindvis af slaver på sine "latifundiae" (= store godser). Mens "latifundiae" i Nordafrika blev drevet af frie betalte arbejdere, kom der på Sicilien tidligt slavedrevne godser. Plinius den Yngre omtaler slavernes jernhalslænke som lige så generende som nedværdigende. Den havde en indskrift om at returnere slaven til ejeren som en hund. På Sicilien gik slaverne til oprør i 135-32 f.Kr med opblusning i 104-100 f.Kr under den græsktalende slave Antiochus, hvor Rom nær havde tabt herredømmet over øen. Spartacus' gladiator-oprør i 73-71 f.Kr greb om sig og nærmede sig Rom. I 200-tallet faldt store dele af Gallien i hænderne på bagauder. Oprør blandt husslaver var derimod uhyre sjældne. Plinius den Yngre omtaler i et brev Larcius Macedo, der blev slået ned af sine slaver og døde af sine sår få dage senere. Bypræfekten Pedanius Secundus blev knivstukket af en slave i år 61 og døde. Senatet besluttede, at også de 400 andre slaver i husholdningen skulle henrettes som straf, selv om de ingen skyld havde i drabet. Folk protesterede, og Nero måtte til sidst sætte hæren ind mod den rasende folkemængde, der ville forhindre henrettelserne. Da konsul Afranius Dexter blev fundet død af ukendte årsager, blev ifølge Plinius den Yngre hver eneste slave i husholdningen henrettet, uden anden begrundelse, end at de ikke havde magtet at forhindre dødsfaldet. 
"Trældom" er den traditionelle skandinaviske betegnelse for slaveri. Ordet "træl" er vistnok dannet med rod i et ord for "at løbe". I førkristen tid var brug af trælle almindeligt i Skandinavien. I vikingetiden var trællene både ufrie skandinaver og folk røvet fra andre lande. Slavehold var nedfældet i loven. Vikingerne førte slaver fra Baltikum til Konstantinopel, og de tog slaver i Irland og førte dem til arabiske lande, hvor hvide trælle var en efterspurgt vare. I Skandinavien forsvandt slaveriet i løbet af 1100-tallet, men trællenes befrielse var ingen kampsag for kirken. Høvdinge på Island røvede hinandens kvinder for at øve pres på modstanderen. Man ved også, at kvinder var med til at planlægge ran af sig selv. Så sent som i 1170'erne udstedte ærkebiskop Øystein Erlendsson i Nidaros et brev, hvori han bandlyste alle kvinderøvere i sit ærkebispedømme, men også bebrejdede de kvinder, der lokkede medsøstre til sig for at drikke dem fulde og få dem om bord på skibe med kurs mod Island, hvor der var mangel på kvinder. Kvinderov må have været et mærkbart problem også i Norge, hvis ærkebiskoppen engagerede sig i det. 
Trælleholdet i Norge var sandsynligvis på sit højeste ca. år 1000, men hvor stort omfanget var, er umuligt at vide med sikkerhed. Den engelske "Domesday Book" fra 1086 opgiver, at 9% af den totale engelske befolkning var slaver, men det behøver ikke at svare til skandinaviske forhold. I tidlig middelalder blev præsterne ofte rekrutteret blandt trællene. Den norske Gulatingslov fra første halvdel af 1100-tallet siger, at hvis præsterne bryder biskoppenes påbud, skal de bøde for det, for "præsterne skal styres med hug", en formulering, der som regel blev benyttet om trælle. Men i løbet af det første århundrede efter Norges kristning gik præsterne gradvis over til at blive respekterede samfundsmedlemmer, der også kunne gifte sig ind i veletablerede familier. 
I Europas tidlige historie – middelalderen ca. 5. årh. til ca. 1453 – var slaveri almindeligt.
Fra begyndelsen af 1400-tallet opstod en regulær import til Europa af afrikanske slaver fra Madeira og den afrikanske vestkyst. Det kan have påvirket den tidligere import via den arabiske slavehandel.
Johanniterordenen drev i korstogstiden store sukker-plantager og -raffinaderier i korsfarerstaterne i det hellige land, der eksporterede sukker til hele Europa. Cistercienserne drev store stutterier med opdræt af stridsheste til korsfarerne. I Portugal drev cistercienserne også jernudvinding drevet af muslimske slaver. Hvis slaverne gik over til kristendommen, måtte de sættes fri, og slaveejerne både i det hellige land og Spanien sørgede derfor, at forhindre missionærer i at forkynde for dem. I første halvdel af 1200-tallet befalede paven, at slaverne skulle have adgang til at høre Guds ord, men selv om de lod sig døbe, skulle de ikke længere have krav på frihed.
Det er uvist, hvor mange millioner sorte, der blev ofre for den indbyrdes og arabiske slavehandel i Afrika. Allerede i år 652 udformede den arabiske general Abdallah ben Sayd en traktat, der pålagde nubierne at levere 360 slaver pr. år. Det anslås, at under den muslimske guldalder blev flere millioner sorte slaver transporteret fra Nordafrika. Dog blev arabere også offer for slaveri i de britiske kolonier. Især de arabiske stammer fra Sydirak og stammer fra den arabiske halvø og Mekkahområdet. De var minearbejdere, landarbejdere, soldater og eunukker. De kvindelige slaver tjente primært som konkubiner eller tjenestepiger. I Konstantinopel (nu Istanbul) solgtes i 1908 åbent kvindelige slaver til haremmer eller som konkubiner. 
Den engelske historiker Robert C. Davis anslår, at et sted mellem 1 og 1,5 million hvide europæere blev taget til fange og solgt som slaver af arabiske slavehandlere i Nordafrika fra 1500 til 1800. Slaverne blev taget til fange ved de jævnlige plyndringer af europæiske kystbyer, primært i middelhavslandene med Italien som det foretrukne mål pga. dets nærhed til Nordafrikas kyst. Men plyndringer foregik helt op til Island. Så sent som i efteråret 1627 rejste den islandske præst Oluf Eigilsson hjem via Livorno for at skaffe løsepenge for de islændinge, der blev holdt som slaver i Nordafrika. 
Det formodes, at mindst 10 millioner slaver blev opkøbt af europæere i Afrika og transporteret til de caribiske øer, Brasilien og Amerika fra 1450 til 1870. 
Da det gamle slaveri ophørte i Europa, voksede et nyt slaveri frem som følge af Amerikas bebyggelse: slaveriet og oversøisk slavehandel. Allerede 1434 solgtes i Lissabon sorte, som var indført fra Nordafrika, thi hertil havde i umindelige tider de røverske stammer i Sahara bragt deres fangne bytte, og snart begyndte portugiserne selv at indføre slaver fra Afrikas vestkyst. 
Ligeledes bragte Columbus fra sine opdagelsestogter indianske slaver til Spanien. 1506 førtes de første afrikanske slaver til de spanske kolonier i Vestindien, og nogle år senere gav biskop Las Casas af menneskekærlige grunde det råd, at man hellere skulle bruge de stærke afrikanere end indianerne, der ikke kunne tåle det strenge arbejde i bjergværkerne, men døde i tusindvis. 1517 gav Kejser Karl 5. en flamsk yndling eneret på årligt at bringe 4.000 slaver til Amerika, men det blev snart portugiserne, som tiltog sig denne nye handel (de indførte årligt 28.000 til Brasilien). Fra 1562 deltog også engelændere, og siden 1642 var handelen fortrinsvis i deres hænder. Under Ludvig 13. af Frankrig tillodes også indførsel til de franske kolonier, og den blev efterhånden meget betydelig; andre folkeslag tog derimod kun lidt del deri, danskere og svenskere alene til deres egne kolonier. Man regner med, at der indtil 1776 blev indført til Nordamerika 300.000 sorte mennesker, men i alt i 300 år 4 mio. til hele Amerika. Mennesketabet var dog langt større, fordi mangfoldige dræbtes i de overfald, som gik forud for bortførelsen, eller omkom inden de nåede kysten. Dertil kom dødsfald på overrejsen, der opgives til 15—20%. Den stærke tilførsel gjorde ejerne lidet skånsomme mod deres slaver, som ubarmhjertigt blev slidt op ved plantagearbejdet: skønt der til Jamaica 1690—1820 var indført efterhånden 800.000 sorte mennesker, var tallet i 1830 kun 340.000.
Til Nordamerika kom de første sorte slaver 1620, og 1662—1705 blev slaveriet stærkt udviklet i Virginia og Maryland samt endnu videre i Carolina, hvorfra det senere udbredte sig mod syd, mens det kun fik ringe omfang i de nordligere kolonier. En trekantshandel opstod, da slave-produceret sukker og tobak sendtes til Europa. Indianske slaver forekom kun som et perifert fænomen. Fx opgjorde guvernøren i South Carolina i 1708, at der ud af befolkningen på 12.580 var 1.480 indianerslaver. 
Omkring 1700 lød de første røster i Ny-England og blandt kvækerne mod slavehandelen. I 1727 afskaffede kvækerne al handel med slaver mellem sig indbyrdes, 1751 gav de endog deres slaver fri, og 1761 udelukkede de af deres samfund enhver, som drev slavehandel. 1774, altså samme år som uafhængighedsrøret begyndte, dannedes også det første abolitionistselskab, og uafhængighedserklæringen 1776 indeholdt en sætning, der udtalte alle menneskers naturlige lighed og frihed. I Thomas Jeffersons udkast var der blandt klagerne over den engelske regering også optaget en over dens forbud mod bestræbelsen for at afskaffe slavehandel. Denne udtalelse blev vist nok strøget af hensyn til de sydlige koloniers repræsentanter, men et forbud mod videre indførsel vedtoges, og i de følgende år påbød de nordlige kolonier slaveriets gradvise uddøen. Også Virginia gjorde skridt mod det, og på den tid var alle Nordamerikas bedste mænd stemt for dets afskaffelse. Snart indtrådte dog i de sydlige stater en anden opfattelse, og da unionskongressen 1794 besluttede at forbyde indførsel af slaver, tilføjedes bestemmelsen "fra 1. januar 1808 at regne".
Danmark spillede en ret beskeden rolle i slavehandlen fra 1673 til det i 1803 blev forbudt at sende slaver fra Guldkysten til Vestindien. Først i 1848 blev slaveriet definititvt afskaffet ved lov. Det antages almindeligvis, at den transatlantiske slavehandel i 350 år omfattede 12-15 mio. afrikanere. Da det anslås, at Danmark indtil 1803 hentede ca. 100.000 slaver i Afrika, heraf de 15.000 på udenlandske skibe, andrager den danske andel af den atlantiske handel således under 1%. Flertallet af slaverne, det drejer sig om ca. 55.000 frem til 1803, blev hentet via de danske etablissementer på Guldkysten i det nuværende Ghana, mens resten blev købt forskellige steder langs den afrikanske kyst. Det viser, at slavehandelen i sin struktur var international . De indkøbte slaver blev bragt til de De dansk-vestindiske øer for at arbejde på plantagerne.
I 1792 udstedte Christian 7. "Forordning om Neger-Handelen", der fra den 1. januar 1803 forbød undersåtterne i Danmark-Norge at befatte sig med slavehandel på kysten af Afrika og at transportere slaver på dansk-norske skibe og at indføre slaver til De Vestindiske Øer; hermed ville de danske slavetransporter over Atlanterhavet ophøre. Da afrikanerne imidlertid ikke ville opgive slavehandelen, fandt den blot nye veje og nye former. Først op i 1830'erne ophørte slavehandel igennem dansk territorium. Forordningen fra 1792 forbød den transatlantiske slavehandel, men selve slaveriet i Vestindien var fortsat lovlig; det blev først forbudt i 1848 . Det ramte Hans Jonatan og Peter Samuel, to slaver, der fra Vestindien var kommet til København. Den ene arbejdede hos Henriette Schimmelmann, den anden hos plantageejer Isaak Benner. Begge stak af og meldte sig som frivillige til flåden under slaget på Reden. Efter tapper indsats ansøgte de bagefter Frederik VI om ansættelse i flåden. Imidlertid skred deres ejere til handling, og kronprinsen konkluderede, at han ikke kendte til slavehold på dansk jord, men at tyende skulle adlyde sit herskab og derfor ikke stikke af. Med den begrundelse blev de to sendt til slavearbejde på Vestindiens kaffeplantager.
I 1807 forbød Storbritannien slavehandel; i 1833 vedtog det engelske parlament at forbyde slaveriet i de britiske kolonier efter en overgangsperiode. I 1848 blev slaveriet forbudt i Danmark og Frankrig, og i USA i 1863. En udløsende årsag til den amerikanske borgerkrig var Sydstaternes negerslaveri, der blev søgt legitimeret ved, at det var til slavernes fordel Da missionering til sidst blev tilladt, var det slaverne forbudt at holde egne gudstjenester og lokaler. I North Carolina blev det i 1715 forbudt for farvede at bygge kirker, og i Maryland og Georgia fik de 25 piskeslag hver, hvis de bad til Gud uden tilsyn af hvide. Holdt de gudstjenester uden ejernes kendskab, blev forsamlingen straffet, biblerne beslaglagt, og prædikanterne idømt korporlig straf, iblandt også dødsstraf. 
Slaveri foregår stadig.
I Elfenbenskysten bliver børneslaver brugt på kakaoplantager. 
Artikel 4 i menneskerettighedserklæringen siger:
"Ingen må holdes i slaveri eller trældom; slaveri og slavehandel under alle former skal være forbudt." Denne menneskerettighedserklæring har også dannet baggrund for FN's Global Compacts principper vedrørende menneskerettigheder.

Wannsee-konferencen blev afholdt den 20. januar 1942 i en tidligere velhavervilla i Berlin-Wannsee og kaldes ofte for den episode, der startede holocaust.
SS-Obergruppenführer Reinhard Heydrich – Heinrich Himmlers højre hånd – inviterede en række embedsmænd fra ministerierne samt flere SS-officerer, herunder Adolf Eichmann. De planlagde sammen "Endlösung der Judenfrage" (Den endelige løsning på jødespørgsmålet).
Selv om konferencen var yderst hemmelig, var der ingen tvivl om hensigten – referatet fra mødet eksisterer endnu. Når nogle af de øverste nazi-ledere påberåbte sig uvidenhed om jødernes skæbne, var dokumentationen fra netop dette møde yderst vigtig. Rigsminister Albert Speer har i sine erindringer erkendt, at han var medvidende og dermed medansvarlig.
Den norske maler Vebjørn Sand har skildret sit indtryk af konferencen i et maleri. Da konferencen fandt sted, var det stadigvæk halvvejs vinter, mens Sand skildrer mødet i en sommerlig idyl for at skabe kontrast. Tyske gallerier har ikke ønsket at udstille malerierne. 

Reinhard Tristan Eugen Heydrich (7. marts 1904 i Halle (Saale) – 4. juni 1942 i Prag) var leder af det tyske Reichssicherheitshauptamt (RSHA). Han var SS-Obergruppenführer (General). Han myrdedes i 1942 i Prag i Operation Anthropoid.
Heydrichs mor, Elisabeth Krantz, var lærer i stemmetræning og klaverspil og en from katolik. Hendes far var direktør ved Det kongelige konservatorium i Dresden, en stilling hun håbede at overtage, men hendes to brødre forpurrede hendes planer. Hun var en streng mor og greb ofte til spanskrøret. 
Heydrichs far, Bruno Heydrich, var oprindeligt protestant og en livsglad mand på 125 kilo. Han var direktør for musikkonservatoriet i Halle, som han havde grundlagt. Sommeren 1890studerede han hos Cosima Wagner i Bayreuth, men havde hverken succes som operasanger eller komponist. Hans opera "Amen" blev uropført i Köln ni år før sønnen blev født. Prologen havde den profetiske titel: "Reinhards forbrydelse". Det handlede om mord. 
Der var en ældre søster, Maria (f.1901), og en ét år yngre bror, Heinz Siegfried. Børnene voksede op som katolikker i det protestantiske Halle, hvor de som jøderne udgjorde en minoritet. Musikkonservatoriet voksede fra 20 elever i 1901 til 400 i 1912. Reinhard var dygtig til at spille violin og cello, en lidenskab han bevarede hele livet. Som dreng var han genert, fysisk stærk og i meget god form. Han udmærkede sig som sportsmand, særligt ved fægtning og svømning, men blev regnet som en enspænder. Han var forvokset, lidt skeløjet og havde en fistelstemme, der gav ham øgenavnet "Geden". Selv på toppen af sin karriere kviede han sig ved at tale offentligt af skræk for at blive til grin med sin stemme. 
Fra 1922 til 1930 var han i marinen. Han blev afskediget for at have indledt et forhold til datteren af en indflydelsesrig mand og derefter at have forlovet sig med en anden ung kvinde Lina von Osten fra Femern, som han havde mødt på en dansefest i Kiel. I sin skoletid i byen blev Lina overbevist nazist på et partimøde i 1929 og meldte sig ind i partiet. Heydrich delte ikke hendes begejstring; som marineofficer mente han at måtte holde sig uden for partipolitik.
To dage efter blev de forlovet, og han klippede avisannoncen om forlovelsen ud og sendte til kvinden, han havde lovet ægteskab. Hun fik nervesammenbrud: Heydrich havde tidligere overtalt hende til at overnatte hjemme hos sig i Kiel i stedet for på et hotel. Hendes far klagede til marinens overkommando. I æresretten indrømmede Heydrich, at han havde lært pigen at kende på et bal efter Kielerregattaen, men påstod at hun var dukket op på hans værelse af sig selv. Han kunne være sluppet fra det med en reprimande for "pigesjov", men viste en sådan uoprigtighed i sin forklaring og en foragtelig holdning til marinens æreskodeks, at kaptajnløjtnant Gustav Kleikamp besluttede at sende sagen videre til admiral Erich Raeder. Heydrich havde også tidligere opført sig upassende mod kvinder. Ved et besøg i den tyske klub i Barcelona i 1928 havde han teet sig sådan mod en ung dame i haven, at hun gav ham en øretæve og skrev en klage. Heydrich undgik dengang æresretten ved at komme med en officiel undskyldning, men han følte sig meget forurettet. 
Nu afsagde Raeder dommen: "Afsked i unåde". Ifølge Kleikamp var det en berettiget og korrekt afgørelse af komiteen. Kleikamp påpegede i 1950, at Heydrich da heller aldrig havde hævnet sig på komitémedlemmerne, som han nemt kunne have gjort. Det må betyde, at han var bange for mere snak om sagen; han må have gjort noget alvorligt. Dokumenterne fra sagen findes ikke mere, og Heydrich fik senere en stilling, hvor han nemt kunne få dem destrueret – men det er tankevækkende, at hverken kvinden eller hendes far nogensinde lod sig identificere.
Heydrich og Lina giftede sig 26. december 1931. Hun fortæller i sin selvbiografi, at få uger efter brylluppet anmeldte Heydrichs kammerater fra marinen ham til distriktslederen for NSDAP i Halle, fordi de mente, at han egentlig hed Süss til efternavn og var jøde. 6.juli 1932 skrev distriktslederen til Gregor Strasser at "der er grund til at tro, at Halle-manden som udpeges som vedkommendes far, er jøde". Allerede i 1926 var Heydrichs bror Heinz blevet nægtet medlemskab i en fægteklub i Dresden, fordi han blev regnet som jøde. Rygtet om, at familien var af jødisk ophav, kom til at forfølge Heydrich hele hans liv.
1931 blev han medlem af NSDAP og SS. Den 1. marts 1934 blev han Gruppenführer. Han deltog i opbygningen af sikkerhedstjenesten (SD). Fra 1936 var han chef for sikkerhedspolitiet (SIPO) og SD (CS-SD). Han baserede sin angiverstat på "Loven om ondsindethed" af 20.december 1934, som gjorde det strafbart at fremføre påstande egnet til at undergrave folks tillid til partiledelsen. Alene i 1937 blev 17.168 personer anmeldt efter denne lov. 
Efter NSDAP's magtovertagelse hjalp Heydrich Hitler med at fremgrave hemmeligheder om politiske modstandere, og han byggede efterhånden et stort arkiv op. SDs udenrigschef Walter Schellenberg hævder, at Heydrich straks fik øje på et andet menneskes svagheder og "registrerede dem både i sin egen fænomenale hukommelse og i sit kartotek", der også omfattede partifæller. Specielt holdt han mulighederne åbne for, at Hitlers farfar kunne være jøde, og at der kunne være jødisk blod i Himmlers slægt. Joseph Goebbels' sidespring og Hermann Görings fråsen og korruption blev også behørigt noteret. Heydrich gik så langt, at han åbnede et bordel kaldet "Salon Kitty" i Giesebrechtstrasse 11 i Berlin, hvor alle værelser blev aflyttet, i håb om at de prostituerede kunne aflokke de celebre gæster betroelser, han kunne drage nytte af; men det kom der dog aldrig noget ud af. 
Som chef forlangte Heydrich, at medarbejderne fulgte ham ud på i Berlins knejper og bordeller. Det syntes de dårligt om, da han var uberegnelig, når han drak, og var ilde anset af de prostituerede. Derfor behøvede han sine underordnede til at forhandle med dem.
Heyrich var dus med Ernst Röhm, der også var fadder til hans ældste søn Klaus. Trods det var Heydrich en vigtig brik i spillet, som førte til De lange knives nat og likvidationen af Röhm i 1934. Heydrich skal have produceret et "bevis" på, at Röhm havde modtaget 12 millioner Mark fra Frankrig for at tage magten fra Hitler ved et statskup.
I 1935 traf Carl Jacob Burckhardt fra Røde Kors i Schweiz Heydrich hjemme hos hertugen af Coburg, far til den svenske arveprinsesse Sibylla, for at skaffe Røde Kors adgang til tyske koncentrationslejre. Tyskerne tillod kun samtaler mellem fanger og Røde Kors med SS-vogtere til stede. Det kunne Burckhardt ikke acceptere. Han beskriver Heydrich sådan: "Et par mongoløjne kiggede frem fra det skarpe, blege og asymmetriske ansigt, hvor de to ansigtshalvdele virkede helt ulige." Hans hænder var "prærafaelitiske, liljehvide hænder, som skabt for langsom kvælning". Uden videre oplyste han Burckhardt om, at "i Deres land hersker frimurerne", som han mente var "redskaber for jødernes hævn. Bagest i deres templer står en galge foran et sort forhæng, der tildækker det allerhelligste(...) Bag forhænget står det ene ord Jahve, det er nok." Han begyndte nu at blive ophidset. Bare én gang så han Burckhardt ind i øjnene i en brøkdel af et sekund: "Det var to personer, der så på mig samtidigt." Og ønsket om et besøg i lejrene efter eget valg blev afvist: "De besøger nøjagtigt de lejre, som vi foreslår." Heydrich forlod selskabet med en bitter afsked: "Meget senere kommer man til at takke os for, hvad vi har påtaget os." Burckhardt sad tilbage med indtryk af at have mødt "en ung, ond dødsgud".
I 1938 efter Anschluss sendte han Adolf Eichmann til Wien for at organisere forfølgelse og udvisning af jøder.
I 1939 blev han chef for RSHA ("Reichssicherheitshauptamt"), hvor alle hemmelige tjenester i SS var samlede. Han organiserede det tilsyneladende polske overfald på den tyske radiosender Gleiwitz 31. august 1939, som gav Hitler påskud for Tysklands angreb på Polen 1. september. Overfaldet er den udløsende faktor i 2. verdenskrig. I Polen ledede han oprettelsen af ghettoer. I en kort periode tjenestegjorde han som pilot i Luftwaffe og vandt flere udmærkelser for tapperhed: Jernkorset af 1. og 2.klasse, frontkæmpermedaljen og såret-mærket. Under erobringen af Norge fløj han et ME109. Under invasionen af Frankrig fløj han mod piloter fra Royal Air Force over Nederland og Belgien. Da Rudolf Hess fløj mod Storbritannien, var Heydrich på vingerne i det samme område. I slutningen af 1941 blev han skudt ned af sovjetisk luftværn og svømmede over en flod for at undslippe de russiske tropper. Himmler nedlagde derefter forbud mod at han fløj, da han var blevet for værdifuld til at gå tabt ved en ulykke. Heydrichs største opgave var i 1941 "Endlösung der Judenfrage" – (= den endelige løsning på jødespørgsmålet). I 1942 organiserede han Wannsee-konferencen, hvor jødeudryddelserne blev planlagt og koordineret.
Heydrich var med på et tysk fægtehold i Danmark og på jagt i Nordjylland.
13.maj 1940 væltede han med en Messerschmitt-flyvemaskine under starten i Stavanger. Han gav gas for tidligt og blev hjulpet ud af vraget med en skadet venstre arm; flyet måtte kasseres. Onsdag 3.september 1941 rejste han igen til Norge efter invitation af Josef Terboven. I løbet af et tre dages ophold inspicerede Heydrich fangerne i lejren Grini, og den tyske æreskirkegård på Ekeberg i Oslo. 8.september brød mælkestrejken ud blandt Oslos jernbanearbejdere. 10.september erklærede Terboven militær undtagelsestilstand. Fagforeningsmanden Viggo Hansteen og den hovedtillidsvalgte Rolf Wickstrøm blev arresterede og senere samme dag dømt til døden ved en standret og henrettet ved skydning. Heydrich skrev den 13.september til Joachim von Ribbentrop: "De tiltag, som er truffet indenfor rammen af undtagelsestilstanden, særlig standretsdommene, har haft en overordentlig ædrueliggørende virkning. Befolkningen er ramt og fatter nu først rigtigt alvoren." 
I Danmark kom Heydrich på jagtture på Lindenborg i Nordjylland inviteret af grev Heinrich Carl Schimmelmann, der var både dansk og tysk statsborger, og som støttede den nazistiske avis "Fædrelandet".
I september 1941 blev Heydrich udnævnt til stedfortrædende statholder i protektoratet Böhmen und Mähren. Hans forgænger Konstantin von Neurath blev afsat, fordi Hitler mente, han ikke var hård nok. Heydrich fungerede som diktator i de besatte områder. Han var overbevist om, at den tjekkiske befolkning var så kuet, at han trygt kunne køre rundt i en åben bil uden medfølgende livvagter.
I Sankt Vitus-katedralen i Prag opbevares Vaclav-kronen fra 900-tallet, smykket med et juvelbesat kors og en torn fra Kristi tornekrone. Kronen ledsages af følgende forbandelse: "Den, der uretmæssigt sætter kronen på sit hoved, vil inden et år lide en voldsom død, og derefter vil det samme ramme hans søn." 19.november 1941 besøgte Heydrich sammen med præsident Emil Hacha Sankt Vaclav-kapellet. Provokeret af forbandelsen og tjekkernes nærvær skal Heydrich have placeret kronen på sit hoved. Og forbandelsen slog tilsyneladende til: inden et år var han likvideret og hans ældste søn Klaus født i 1933 cyklede 24.oktober 1943 forbi SS-vagten ved haveporten og lige foran en lastbil, der var på vej med lokale fodboldspillere efter søndagens kamp. Chaufføren Karel Kaspar kunne ikke lastes for ulykken.
Lina Heydrich udtalte senere, at hun troede, hendes mand ventede at dø ung og derfor ofte tog store chancer, som da han var i Luftwaffe. Hun mente, han ville sikre, at hans død skete på dramatisk vis. Sammen fik de sønnerne Klaus og Heider og døtrene Silke (f. 9.april 1939) og Marte, født natten til den 23.juli 1942, efter sin fars død. Heydrich skal have stillet sig ret ligegyldigt over for sine sønner, som han planlagde at dyrke sport sammen med, når de blev ældre, mens han var meget optaget af sin yndling Silke.
I april 1945 flygtede Lina Heydrich for Den røde Hær og lejede Kaspar, der havde kørt hendes ældste søn ihjel, til at fragte hendes ejendele til Fehmern, hjemstavnen hvor hun var hotelejer resten af livet, samtidig med at hun fra 1953 fik pension som enke efter en general, der faldt i aktiv tjeneste. Tjekkiske myndigheder prøvede forgæves at få hende udleveret fra den britiske sektor og dømte hende i oktober 1947 "in absentia" til livsvarigt fængsel. På en ferie i Finland i 1965 mødte hun teaterdirektør Mauno Manninen, en nevø af Jean Sibelius, som hun giftede sig med. De boede dog ikke sammen. Lina Heydrich døde 14.august 1985. Hun påstod, at Heydrich ikke havde "problemer med jøderne politisk eller socialt. Men det var i sjælen, i psyken, at jøderne var virkelig uudholdelige, både for ham og mig." 
27. maj 1942 blev han offer for et attentat planlagt af den tjekkiske eksilregering i London. Datoen for attentatet var sat til 28.oktober 1941 (årsdagen for oprettelsen af den tjekkoslovakiske republik). Kodenavnet var "aktion Antropoid" og var anset som en selvmordsaktion. Teamet bestod af lederen Adolf Opálka, Josef Valcik, Jan Kubis og Jozef Gabzik. De var trænede i Storbritannien. To af dem lagde sig i baghold i Prag-forstaden Liben, hvor Heydrichs bil måtte sætte farten ned i et sving. Gabcik prøvede at skyde med sin stengun-maskinpistol, men den var gået i baglås. Chaufføren, SS-Oberscharführer Klein, standsede og trak sit våben i den tro, at der kun var én attentatmand. Dette gav Kubis muligheden for at kaste en antitank-granat mod bilen. Den traf kun det højre baghjul, men eksplosionen var så kraftig, at nogle splinter trængte gennem sædet og sårede Heydrich i ryggen. Han blev bragt til Bulovka-sygehuset, hvor professor Walter Dick senere samme dag rapporterede til Himmler, at der ikke var skade på rygmarv, men at projektilet havde "knust elleve ribben, åbnet brysthulen, revet bughinden op og var blevet siddende i milten. Sårkanalen indeholder talrige hår og fibre, åbenbart polstringsmateriale. Fare for lunge- og bughindebetændelse. Vi opererede for at fjerne milten." Himmler sendte sine bedste læger, for professor Dick var ikke rigstysker og blev derfor nægtet videre adgang til patienten; Heydrich døde under store smerter på sygehuset 4.juni 1942. I sygejournalen er "sårinfektion" opført som dødsårsag. Da Himmler besøgte ham på dødslejet, citerede Heydrich fra sin fars opera "Lirekassebarnet": "Ja, verden er kun en lirekasse, som Vorherre selv drejer, og enhver må danse efter den sang, der for øjeblikket står på valsen." 
Hitler deltog i hans storslåede statsbegravelse og lagde personligt de to høje udmærkelser "Den germanske orden" og "Blutorden" på puden hvor Heydrichs andre udmærkelser lå. Hitler roste Heydrich som "manden med et hjerte af jern". Heydrich blev begravet på Invalidenfriedhof i Berlin. I hele protektoratet fik gader og torve nye navne til hans ære. På årsdagen for likvideringen blev der sat en buste op af ham på attentatstedet med permanente æresvagter. Alle der gik forbi, måtte tage hatten af som tegn på respekt. Busten blev fjernet efter krigen. Heydrich blev erstattet af Ernst Kaltenbrunner som chef for RSHA og af Karl Hermann Frank som protektor.
Attentatmændene blev senere fundet i krypten i Karl-Borromäus-kirken i Prag, hvor de begik selvmord for at undgå Gestapo. 10. juni 1942 udførte SS en gengældelsesaktion mod landsbyen Lidice, hvor alle mandlige indbyggere over 15 år blev dræbt, og kvinder og børn deporteret til koncentrationslejre. To uger efter ødelæggelsen af Lidice blev også landsbyen Lezaky ødelagt, fordi en radiosender havde stået i et stenbrud i nærheden. Landsbyens 33 voksne indbyggere blev skudt, og to børn sendt til germanisering; resten af børnene forsvandt.
Der verserede rygter om, at en af Heydrichs bedsteforældre var jødisk. Hans farmor, Ernestine Wilhelmine Lindner, fik i sit første ægteskab med Reinhold Heydrich flere børn, deriblandt Heydrichs far. Som enke giftede hun sig igen med en låsesmed Gustav Robert Süss. Han var som sine forældre medlem af den evangelisk-lutherske menighed og altså ikke jøde, men Süss er et jødisk efternavn som i Lion Feuchtwangers roman "Jud Süss" fra 1926. 
"Aktion Reinhardt" blev ikke opkaldt efter Heydrich. Han hed jo også Reinhard uden "t". De tre udryddelseslejre Belzec, Treblinka og Sobibór, som aktionen omfattede, var i drift i tidligt forår 1942, før hans død. På dokumenter fra Herman Höfles kontor i Lublin er aktionen konsekvent fejlstavet som "Reinhart", altså en tredje stavemåde, hvad der sandsynligvis skyldes Höfles problemer med retskrivning.

James Marshall "Jimi" Hendrix (født Johnny Allen Hendrix 
Jimi var præget af en opvækst, hvor faderen tidligt overtog ansvaret for opdragelsen. Forældrene blev skilt i 1951.
Han fik som 12-årig sin første guitar, og som selvlært musiker lærte den venstrehåndede Hendrix at spille på en højrehåndet Fender Stratocaster guitar med strengene sat omvendt på. Allerede som 14-årig blev han medlem af et amatørorkester, og han fik ikke sin afgangseksamen fra Garfield High School. I stedet blev han indkaldt til faldskærmstropperne, men hjemsendtes i 1962 efter blot et år. Under militærtjenesten mødte han og spillede sammen med Billy Cox i gruppen "The King Casuals". Hendrix's mor Lucille havde i en alder af blot 33 år udviklet cirrhosis, og hun døde den 2. februar 1958. Hendrix bar resten af livet på en sorg over moderens død, og sangen "Angel" fra Axis Bold as Love er skrevet til minde om moderen."}} 
I 1962-1964 turnerede Jimi Hendrix med en række forskellige blues- og rockmusikere, bl.a. B.B. King og The Isley Brothers, med hvem han indspillede to singler. Han var specielt glad for at spille med Little Richards Band i 1964-1965 og sagde:
""Jeg ønsker at gøre med min guitar, hvad Little Richard gør med sin stemme"." Nogle live-optagelser fra tiden med Little Richard er udgivet på et CD boxset med sjældne Hendrix-udgivelser den 16. november 2010 under titlen: "West Coast Seattle Boy – The Jimi Hendrix Anthology." I 1965 blev han fast medlem af Curtis Knights orkester, som han turnerede med, indtil han i februar 1966 fik etableret sit eget orkester, Jimmy James and the Blue Flames. I juli 1966 hørte Chas Chandler det spille, og han overtalte Hendrix til at forsøge at skabe sig en karriere i Europa. Det var ligeledes Chandler, der foreslog fornavnet Jimi i stedet for Jimmy.
Chandler sammensatte efter en audition i London "The Jimi Hendrix Experience". Noel Redding(1945-2003) troede, at der efterlystes medlemmer til The Animals, og Mitch Mitchell (1947-2008) havde kun én modkandidat til jobbet som trommeslager. Trods den noget kaotiske start opnåede bandet hurtigt succes med singlen "Hey Joe", som blev udgivet 16/12 1966 og i løbet af få uger var en af de foretrukne sange på Radio Luxembourg. I marts og maj 1967 fulgte endnu to singler, "Purple Haze" og "The Wind cries Mary". Mens Hey Joe var en traditionel blues/gospel-sang, var dens to efterfølgere Hendrix' egne kompositioner.
Hendrix indtog i foråret 1967 London med storm. Adskillige rockkoryfæer blev imponeret af hans guitarspil, og der var også en generel opfattelse af, at han var en komet som sanger og sangskriver. Pete Townsend erindrede i et tv-program sit første møde med Hendrix:
Experiences første LP, "Are you experienced", udkom 12. maj 1967 og viser Hendrix som en eksperimenterende musiker, der såvel bruger diverse pedaler og feedback som effekter til at frembringe lyde på guitaren, som ikke tidligere var hørt i rockmusikken. Tillige er denne LP både præget af syrerock, jazz og blues i en usædvanlig blanding. Bemærkelsesværdigt er det, at mens skæringer som "Manic Depression" og "Third Stone From The Sun" er præget af de usædvanlige effekter, han vred ud af sin guitar, er bluesnummeret "Red House", som Hendrix komponerede i forbindelse med en jamsession med The Animals, spillet med en helt ren guitarlyd.
Jimi Hendrix succes i Europa var ikke blevet bemærket i USA. Selv om Brian Epstein ikke havde Hendrix i sin "stald", anbefalede han dog denne i et TV-show, hvilket medvirkede til, at Experience fik nogle få jobs i staterne. Den 18. juni 1967 fik trioen sit gennembrud i USA på "The Monterey International Pop Festival". Hendrix' optræden blev optaget på film af D. A. Pennebaker og vist i flere biografer i USA. Filmen er især kendt for Hendrix' brug af tænderne som "plekter" og ødelæggelsen og afbrændingen af sin guitar ved koncertens afslutning.]]
Hendrix' berømmelse var nu verdensomspændende, men samtidig også medvirkende til hans narkotikamisburg. Turneerne, der fulgte efter, var stressende for Jimi, som bl.a. beklagede sig over, at hans musik blev underordnet den virak, turneerne udløste. Ved flere lejligheder valgte han at spille i lokale klubber i stedet for ved de annoncerede koncerter, hvilket udløste flere retssager om brudte kontrakter.. I mellemtiden udkom "Are You Experienced" i USA i august 1967 og allerede i december samme år hans næste LP-udspil "Axis Bold As Love".
Flere af numrene herpå, mest udpræget "Little Wing", viser Hendrix som en mere tilbagelænet guitarist, og den vemodige melodi er senere blevet indspillet i mange coverversioner. Hendrix udtrykte imidlertid utilfredshed med den måde, LP'en var produceret på, ligesom han tilkendegav, at han ikke ønskede at spille guitarstjerne, men ville udtrykke sig gennem sin musik. Numre som Little Miss Lover og She's So Fine virker da også noget malpalcerede på denne LP. . Derfor overtog han i højere grad arbejdet med de følgende indspilninger, som skulle blive til "Electric Ladyland".
Den nye LP udkom i august 1968 og bærer præg af den gruppe af gæstemusikere, som Hendrix på pladeomslaget kalder for "friends and passengers". Chandler stolede ikke meget på Jimis evner til at styre indspilningen og han trak sig, formentlig ud fra et forretningsmæssigt synspunkt, tilbage fra projektet. Dette gav plads for eksperimenter med at tilføje forskellige instrumenter, bl.a. orgel (Stevie Winwood og Mike Finnegan), piano (Al Kooper) og blæserinstrumenter (Freddie Smith). Hendrix selv opfattede disse musikeres medvirken som en form for anerkendelse, som han påskønnede, idet han – besynderligt nok – tvivlede på sine egne evner. 
Noel Redding var ikke tilfreds med denne udvidelse af Experience, ligesom han fandt, at indspilningerne var for lange. Dette blev begyndelsen på den konflikt, som førte til Experiences opløsning, officielt i juni 1969.. 
En af konsekvenserne af Chandlers brud med Hendrix var, at skæringerne blev væsentligt længere end tidligere og dermed ikke var særlig velegnede til de singleudgivelser, Chandler krævede. Resultatet er en plade, hvor dele af materialet ikke har en bærende melodi, mest tydeligt på "1983 – A Merman I Should Turn To Be". Samtidig indeholder LP'en to af de kendteste og mest melodiøse bidrag fra Experience: "Voodoo Child (Slight Return)" og Bob Dylans "All Along the Watchtower".
Den 18. august 1969 afsluttede Hendrix med et reorganiseret band begivenhederne på Woodstock Festivalen – bl.a. med sin skelsættende, fræsende udgave af "The Star-Spangled Banner". Nytårsnat 1969/70 indspillede han et livealbum med Billy Cox (bas) og Buddy Miles (trommer) som grundstamme i bandet, som kaldte sig "Band Of Gypsys" På turnéen i sommeren og efteråret 1970, hvor han også besøgte Danmark, var Mitchell imidlertid tilbage i bandet, som igen blev annonceret som "Experience". 
Jimi Hendrix brugte i denne periode også meget energi på at bygge sit eget studie, Electric Ladyland med den målsætning at få fuld kontrol over sine indspillinger. Han brugte lang tid i studiet og udviklede i denne periode nye ideer. Der var blandt andet planer om at indspille med Miles Davis, ligesom Hendrix havde planer om at udvide bandet fra den oprindelige trio, hvad han blandt andet prøvede af på Woodstock.
Sideløbende med dette projekt blev der indspillet materiale til LP'en "The Cry of Love," som først udkom i marts 1971, et halvt år efter Hendrix' død.
Denne LP udkom senere i en mere oprindelig form i 1997, som "First Rays Of The New Rising Sun", redigeret af Hendrix oprindelige studietekniker, Eddie Kramer.
2. september 1970 gæstede Hendrix Århus, men afbrød efter fire numre og forlod scenen. Årsagen er ikke fuldt opklaret, men rygter blandt byens pushere ville vide, at det skyldtes abstinenser pga. mangel på kokain i narkomiljøet i Århus. Det er dog en kendsgerning, at han i denne periode var under et enormt pres, med intense turnéer, og åbningen af Electric Ladyland studiet i New York. Dagen efter den mislykkede koncert i Århus hævdede Hendrix, at han ikke var i stand til at spille i KB-Hallen i København. Han blev dog overtalt til at gå på scenen, hvor han ifølge anmelderne gav en fantastisk koncert 
Hendrix nåede med succes at genoptage turnéen med sin optræden på Fehmern Festival den 6. september. Hans optræden her blev den sidste, inden han afgik ved døden den 18. september i en alder af blot 27 år, ifølge dødsattesten som følge af en overdosis af sovemedicin. Der hersker imidlertid mange teorier om årsagen, hvoraf nogle har karakter af konspirationsteorier.
Han døde i London UK, og blev begravet i Seattle.
Jimi Hendrix nåede på trods af sin korte levetid at sætte dybe spor i musikverdenen. I 1992 blev han optaget i "the Rock and Roll Hall of Fame", og i musiktidsskriftet "Rolling Stone" blev han i 2003 kåret som nummer ét på listen over alle tiders største guitarister. I 2009 var det "Time Magazine", der kårede ham, denne gang som verdens bedste elektiske guitarist. En række af rockmusikkens største guitarister, bl.a. Eric Clapton, har omtalt Jimi Hendrix som deres mest betydende inspirationskilde. I 2008 blev der afholdt en mindekoncert med musikere, der følte sig i gæld til Jimi.
I Seattle, på adressen 325 5th Avenue N, Seattle Center, åbnede i 2012 en mindepark for Hendrix. Parken, der er formet som en guitar, indeholder mange fantasifulde effekter, der skal minde om Jimi Hendrix' musik.
Guitarer
Hendrix brugte flere forskellige guitarmærker og -modeller gennem tiderne, men han er mest kendt for sine Stratocastere, som han begyndte at bruge i 1966.
Da venstrehåndsguitarer er dyrere end tilsvarende til højrehåndede, begyndte Hendrix at spille på en omstrenget højrehåndsguitar. Dette resulterede sammen med hældningen af Stratocasterens diskant-pickup i, at de laveste strenge fik en lysere klang, og de højeste en mørkere klang – det modsatte af den originale Stratocaster.
Udover Stratocasterne spillede Hendrix bl.a også på Jazzmasters, Duosonics, Flying V's, SG-modeller og en Gretsch Corvette. Under indspilningerne af "Hey Joe" og "Purple Haze" lånte han Noel Reddings Telecaster, og da han optrådte i "The Dick Cavett Show" i 1969 brugte han en hvid SG Custom fra Gibson. Hans første Flying V malede han i et psykedelisk tema, og hans anden var en custom-shop med guldhardware og specielt indlæg i gribebrættet, der desuden havde kantbinding.
Under en tv-optræden i Stockholm i 1969 spillede han på en Hagström guitar.
Den 4. december 2006 blev en af Jimi Hendrix' Stratocastere fra 1968 bortauktioneret for $168.000
Forstærkere og effekter
Til de første prøver brugte han VOX- og Fender-forstærkere, men gik over til de kraftigere Marshall efter at have prøvet Creams. Hendrix sagde engang:
På albummet "Band of Gypsys" brugte Jimi Hendrix en Fuzz Face-pedal fra Dallas Albeiter, og denne er blevet genskabt af Dunlop.
Marshall har lavet en signature-forstærker ved navn "Super100JH", der er baseret på Hendrix' 100 watts Super Lead Plexi. Desuden produceredes tilhørende kabinetter, og hver del (forstærkertop, fladt kabinet og skråt kabinet) er produceret i 600 eksemplarer.
Posthumt:
Herudover er der udgivet en lang række "Best of", der ikke er medtaget her.

Samkonge er en konge, som må dele kongeværdigheden med en anden konge. Et eksempel på dette, er Harald Blåtand og Gorm den Engelske som var samkonger i 14 år.
Det var måske almindeligt i vikingetiden, at Norge og Sverige var opdelt mellem flere samkonger. Men også en bornholmsk konge kan have været samkonge med den danske konge. Da Danmark var et valgkongedømme, var det vigtigt for kongen at få en søn valgt som konge i en mindre del af riget, således at sønnen kunne vise sig egnet til at være konge for hele riget.

Kanhavekanalen var en gravet kanal, der i jernalderens sidste århundrede blev anlagt på tværs af den smalle landtange der forbinder "nordøen" og "sydøen" på Samsø på langtangens (og øens) smalleste sted fra Mårup Vig i vest til Stavns Fjord i øst. Kanalen, der er ca. 500 meter lang og 11 meter bred, er et fremragende stykke ingeniørarbejde, og kanalen kunne besejles af fartøjer med op til ca. 1 meters dybgang. 
Brinkerne var i dele af kanalen beklædt med et bolværk af to til fire vandrette træplanker, der er dendrokronologisk dateret til år 726.
I oktober måned 2014 meddelte Samsø Kommune, at man ville reetablere Kanhavekanalen, i håb om at man vil kunne tiltrække flere turister. Pengene skal komme fra A.P. Møller Fonden.
Man formoder, at den har været en del af Vikingetidens omfattende forsvarssystemer og har formentligt stået i forbindelse med en naturhavn i Stavns Fjord. En flådestyrke placeret i den velbeskyttede Stavns Fjord har med udkig fra Hjortholm eller Vorbjerg kunnet kontrollere den nord-sydgående sejlads langs den jyske østkyst og sejladsen mellem Jylland (nord og midt) i vest og Sjælland og Skåne i øst. Undersøgelser foretaget af forskere ved Moesgård Museum, tyder på, at kanalen skal ses som et led i en flådebase i Stavns Fjord eventuelt som bidrag til søforsvaret af vikingetidens vigtigste danske by, Århus.

Der graves en kanal næsten igennem Samsø. Der kæmpes hårdt om øen og kanalen ødelægges. Det er nok ved den lejlighed at Angantyr dør. Da sagnene fortæller at han og hans brødre dør på Samsø.

Århundreder: 7. århundrede – 8. århundrede – 9. århundrede 
Årtier: 670'erne 680'erne 690'erne 700'erne 710'erne – 720'erne – 730'erne 740'erne 750'erne 760'erne 770'erne 
Årstal: 722 723 724 725 726 – 727 – 728 729 730 731 732 

Michael Drewsen (født 15. oktober 1804 på Strandmøllen, død 26. februar 1874 i København) var papirfabrikant og politiker og er mest kendt som Silkeborgs moderne grundlægger. Han var søn af Johan Christian Drewsen. 
Han blev tidligt sin fars medhjælper ved driften af Strandmøllen ved Mølleåen i Nordsjælland. Han overtog den i 1844 sammen med sin bror Christian. Den 20. november 1830 blev Michael Drewsen gift i København med Johanne Amalie Kümmel (5. august 1808 – 28. juli 1863), datter af hyrekusk Kümmel.
I 1844 anlagde han i en fjern og uopdyrket egn Silkeborg Papirfabrik, og det første ark papir forarbejdedes i januar 1845. Fabrikkens anlæg faldt sammen med regeringens bestræbelser for her at grunde en handelsplads, og han blev hurtig en betydende personlighed.
Fra januar 1865 blev han eneejer af papirfabrikken, som han drev under firmaet M. Drewsen & Søn, men allerede i 1869 solgte han den og købte flere svenske godser, selv om han blev boende i Silkeborg. 1848 valgtes han fra sin nye jyske hjemstavn til medlem af Den grundlovgivende rigsforsamling og var senere flere gange rigsdagsmand: Han valgtes til Folketinget i 1849 og 1854 og til Landstinget i 1855, men det sidste valg modtog han ikke. Som udpræget frisindet stod han i en tid det nationalliberale parti nærmest, hvad han viste, da han i 1854 kæmpede ivrigt mod det Ørstedske ministerium.
Han stod i 1854 i spidsen for afholdelsen af en Grundlovsfest på Himmelbjerget, en fest, der fik mange efterfølgere. Han var også virksom for tilvejebringelsen af den store jyske adressedeputation, der i september samme år nægtedes adgang til kongen, men som hædredes af Københavns borgere ved en fest i Casino. Drewsen var for øvrigt vel set af Frederik 7., der besøgte ham i Silkeborg. 1845 havde han fået Fortjenstmedaljen i guld, og i 1855 blev han Kommandør af Dannebrog. Han døde 26. februar 1874 i København.
Michael Drewsen var blandt H.C. Andersens venner. Det meste af sommeren 1853 tilbragte digteren hos Drewsen i Silkeborg, og indtryk herfra indgik i eventyret "Ib og lille Christine" (1855).

Birmingham er en by i England med ca. 1.000.000 indbyggere.
Birmingham ligger i West Midlands og har været knudepunkt for kanaltrafikken i England.
Birmingham fik rettigheder som by i 1166 da man fik tilladelse til at holde marked hver torsdag.
I slutningen af det 17. århundrede var befolkningen oppe på ca. 15.000 mennesker.
I løbet af det 18. og 19. århundrede voksede byen kraftigt og udviklede en stor industri af forskellig slags.
Byen var et vigtigt knudepunkt for kanalerne i England; de kan stadig ses sammen med deres sluser.
Byen fostrede opfindere som James Watt og Matthew Boulton, der opfandt henholdsvis dampmaskinen og gasbelysning.
I 1889 fik Birmingham købstadsrettigheder af dronning Victoria.
Birmingham Universitet grundlagt i 1900 af byens borgere.
Lidt nord for universitetet ligger Birminghams botaniske have, der åbnede i 1832.
Det havde flere forskellige drivhuse. I 1895 blev den botaniske have omdannet til golfbane (i dag Edgbaston Golf Club), som fortsat byder på eksotiske planter hist og her fra tiden som botanisk have.
Chokoladefabrikken Cadbury ligger i forstaden Bournville.
Fabrikken har tilknyttet en forlystelsespark, Cadbury World, hvor man kan se produktionen.
I forstaden Aston ligger Aston Universitet, og forstaden har givet navn til fodboldklubben Aston Villa.
"City of Birmingham Symphony Orchestra" blev international anerkendt under dets ledelse af Simon Rattle.
"Birmingham Museum & Art Gallery" ligger centralt i byen på Chamberlain Square og udstiller billedkunst, antikviteter samt industrielle, etnologiske og arkæologiske objekter med mere.
Det har en større samling af Præ-rafaeliternes billedkunst.
Der er flere store konference- og udstillingscentre i Birmingham: "National Exhibition Centre" (NEC) ligger udmiddelbart ved lufthavnen og bruges til store udstillinger; "The ICC" ligger centralt ved kanalerne og markedsfører sig selv som et af Storbritanniens førende konferencecentre; "National Indoor Arena" (NIA) ligger også ved kanalerne ikke langt "The ICC", og der finder store indendørs sportstævner og koncerter sted.
Det europæiske Melodi Grand Prix blev holdt i National Indoor Arena i 1998.
Avisen "Birmingham Post" udgives af "Midland Newspapers".
BBC har en afdeling i Birmingham og den holder til i "The Mailbox".
Birmingham Lufthavn er Storbritanniens 7. største lufthavn.
SAS og bmi har direkte ruteflyvning til og fra Københavns lufthavn, og flyvetiden er omkring to timer.
Lufthavnen ligger ved en jernbanestation og giver nem adgang til Birmingham's togsystem.
Den internationale lufthavn East Midlands ligger cirka halvanden times bus og togrejse fra Birmingham. 
I 2007 oprettede Sterling en rute fra Københavns Lufthavn til denne lufthavn, men måtte lukke ruten i 2008.
Coventry lufthavn ligger en time fra Birmingham.
Fra denne lufthavn flyves hovedsageligt til sydeuropæiske destinationer.
Kanaler ved Birmingham anvendes stadig, men nu hovedsageligt kun til husbåde. De er muligt at gå og cykle langs kanalerne.
Hovedkrydset i Birmingham's kanaler er ved "National Indoor Arena" og den karakteristiske pub "Malt House". 
Derfra udgår tre hovedkanaler: 
Én i sydøstlig retning, der går forbi konferencecentret "The ICC" og henimod "Mailbox", hvor den slår et knæk og fortsætter i sydvestlig retning forbi Birminghams Universitet.
De to andre løber i henholdsvis nordvestlig og nordøstlig retning.
Den nordøstlige kanal har en række sluser.
Det centrale strøg i Birmingham begynder i øst ved indkøbscentret "Bullring" og fortsætter ad den centrale indkøbsgade "New Street" hen til pladsen "Victoria Square" med rådhuset og museet, igennem det centrale bibliotek til "Centenary Square" med "War Memorial" og Convention Place med "Repertory Theatre" og "The ICC". 
Fortsætter man gennem The ICC med koncertsalen, kommer man til kanalen med Brindley Place på den anden side. Hele dette strøg er gågade uden krydsende biltrafik.

Anders Sandøe Ørsted (født 21. december 1778 i Rudkøbing, død 1. maj 1860 i København) var en dansk retslærd, embedsmand og politiker, der bl.a. var Danmarks 3. statsminister (med titel af premierminister) efter indførelsen af Junigrundloven. Han betragtes også som en af Den danske Guldalders hovedpersoner.
Faderen, Søren Christian Ørsted (1750-1822), var apoteker i Rudkøbing, fra 1807 i Sorø, fra 1812 i Roskilde, og blev i 1814 assessor pharmaciæ og forstander for Københavns fattigvæsens medicinaldispensationsanstalt. Moren, Karen født Hermansen, døde 1793.
Anders Sandøe Ørsted fik tidlig sammen med den lidt over et år ældre broder, Hans Christian Ørsted, en meget uregelmæssig undervisning. Da de skulle lære at læse, sendtes de til en tysk parykmager, Oldenborg, der havde en dansk kone. Manden lærte dem tysk ved, at han læste op for dem af sin tyske bibel og lod dem oversætte det oplæste til dansk. Konen lærte dem at læse, og da dette var nået, lærte de Pontoppidans forklaring udenad. Var således end metoden ikke den bedste, tænkte dog Anders hele sit liv med taknemmelighed på denne underlige undervisning; thi Oldenborgs var redelige og fromme mennesker, og han fattede en kærlighed både til bibelen og til forklaringen, som han bevarede hele sit liv. Siden fik de vel nogen undervisning af andre lærere, men i det hele synes de to drenge at have arbejdet sammen på egen hånd. De læste og oversatte Hübners verdenshistorie til dansk og skrev prædikener, da de ville være præster. Da de var 12 og 11 år gamle, kom de på apoteket, som Anders dog snart blev ked af. Byfogden i byen lærte dem fransk og engelsk, således at hver lærte sit sprog og igen underviste den anden i det. 1793 rejste de til København, og året efter tog de begge studentereksamen.
Ørsted valgte nu det juridiske studium på universitetet, men kastede sig tillige med stor iver over filosofiske studier og blev en tid helt betaget af Kants teorier, som han lærte at kende gennem sine lærere Anders Gamborg og Johan Frederik Vilhelm Schlegel. Det, der især greb ham hos Kant, var det ophøjede i hans moral. Der var forud gået en tid, hvor det til sidst så ud, som om alle grundvolde vaklede, kristendommen så vel som filosofien; alt var løbet ud i relativiteter, og det syntes ham og mange andre af de unge, at det var som at komme fra en beklumret stue ud i frisk luft, da den ubetingede pligt trådte dem i møde med sit bud. Kants moralprincip, at mennesket skulle handle således, at den grundsætning, som den enkelte gik ud fra, al tid tillige kunne gælde som almindelig lov, blev for dem som en klippe, hvorpå ikke blot den enkelte kunne bygge sit liv, men som også kunne blive det faste punkt, hvorom de kunne ordne deres tanker om samfundets berettigelse og forpligtelser. – Det passede derfor særlig for Ørsted, da det filosofiske fakultet 1797 udsatte som prisopgave "En Fremstilling af Forholdet mellem Dydslærens og Retslærens Principper". Han vandt præmien og lod efter censorernes opfordring afhandlingen trykke. Han var dengang 20 år gammel, og skriftet er, som det var at vente, kun en ikke synderlig selvstændig studie over Kant. Men ikke desto mindre ses allerede her både de fortrin og mangler, der præge hele hans forfattervirksomhed. Han har mange år senere begyndt en afhandling med de ord: ”Vi håbe, at Sandheden uden Ordbram og Lyst til at sige noget påfaldende vil findes ikke at ligge så højt, at det kun skulle være få udvalgte givet at skimte den, men at den er tilgængelig for enhver, der kan tænke i Sammenhæng og ikke skyer den Ulejlighed, som dermed er forbunden”. Disse ord kunne gerne stå som motto over alle hans skrifter fra det første til det sidste. Selv når han skriver om filosofiske emner, falder det ham let og naturligt at udtrykke sig jævnt og almenforståeligt, og hans stil er næsten i alt for høj grad uden ”Ordbram”, det er, som var han bange for at fange læsernes fantasi ved kraftige eller billedlige udtryk, og han undgår i den grad at sige ”noget påfaldende”, at det stundom ikke er fri for, at ordene bliver trivielle. Det er læsernes tænkning, han taler til, og han stod hele sit liv uforstående over for det fænomen, at mennesker kunne vægre sig ved at lade sig overbevise, når sagen var stillet frem for dem med gode klare grunde, som de ikke kunne gendrive. Men Ørsted mangler forståelse af, at kun hvor forfatterens person træder frem, kommer han i ret forbindelse med læserne, og at der er mere hos disse, der skal sættes i bevægelse, end tankerne.
1799 tog Ørsted juridisk embedseksamen på Københavns Universitet med udmærkelse for begge prøver, en karakter, der ikke var givet, siden universitetsfundatsen 1788 omordnede denne eksamen. Han ønskede nu at gå den akademiske vej, men det lykkedes ham ikke at komme ind på denne. Hertugen af Augustenborg havde uvilje mod den kantiske filosofi, og han var ikke blevet bedre stemt mod Ørsted ved at denne på det kraftigste havde angrebet lyksalighedslæren, som endnu hyldedes af mange, især af de yngre teologer. I sit skrift havde han taget alvorlig fat på en af dens talsmænd, Johannes Boye og i et par tidsskriftsartikler stævnede han Otto Horrebow og hans tidsskrift "Jesus og Fornuften" for filosofiens domstol. Dertil kom, at han ved en konkurrenceforelæsning om en adjunktplads i det juridiske fakultet havde vist, at han var påvirket af Johann Gottlieb Fichte, som man vel i Danmark kun kendte lidt til, men som antoges at være ateist. Hertugen havde derved fået en uovervindelig uvilje imod ham. I et par år måtte han da leve af manuduktioner.
I denne tid skrev han "Forsøg til en rigtig Fortolkning og Bedømmelse over Forordningen, om Trykkefrihedens grænser af 27. september 1799". Han viser, at der ingen grund var til, som mange mente, at frygte for, at trykkefriheden nu var ophævet, og at loven ret fortolket heller ikke var uklar eller gav større spillerum for dommernes vilkårlighed, end der måtte være i en vel udarbejdet lov, der skulle anvendes på mange forskellige tilfælde, også sådanne, som lovgiveren ikke havde kunnet tænke på. Dette skrift grundlagde Ørsteds ry, og det med rette. Ikke blot fordi det fik Indflydelse på de domme, der siden fældedes i trykkefrihedssager, men især på grund af den forbavsende åndelige frodighed, der er i det. Det formelig vrimler af nye og originale tanker og indeholder spirerne til næsten alle de almindelige synspunkter, som Ørsted i sine senere skrifter har udviklet.
Efter at han 1800 forgæves havde søgt et embede som virkelig assessor i Hof- og Stadsretten samt protokolsekretær ved Højesteret, udnævntes han 1801 til surnumerær (overtallig) assessor i Hof- og Stadsretten. Lønnen var kun 200 rigsdaler, så han måtte stadig manuducere, men dog ægtede han nu, 10. juli 1802, sin 20årige brud, Sophie Wilhelmine Bertha Oehlenschläger, søsteren til hans gode ven, Adam Oehlenschläger. Den kreds af begavede og åndrige mænd, både danske og tyske, som kom i huset, beundrede med rette den unge frue; men hun stillede ikke manden i skygge; ”han beherskede, uden at vi tilstod det, os alle”, siger Steffens. – Efter sin første kones død ægtede Ørsted 27. marts 1819 Mathilde Elisabeth Rogert (25. april 1782 – 26. juni 1824), datter af landfysikus i Viborg dr. med. Johan Philip Rogert og Henriette Benedicte født Rosenstand-Goiske. Ørsted blev allerede 1801 virkelig assessor, og 1810 gik han som sådan over i Højesteret. 1809 ansattes han som meddirektør af pastoralseminariet og lærer i kirkeret ved dette. Han så bestandig siden med glæde tilbage på den tid, da han havde været dommer. Det var hans mening, at de liberale anskuelser, som havde gjort sig gældende i slutningen af det 18. århundrede, endnu fortsatte sig ind i det 19., men frem for alt følte han sig i en personlig gæld til dette tidsrum, fordi det havde hævet den religiøse og moralske bevidsthed til et standpunkt, som det 18. århundrede ikke havde drømt om, og genindsat de åndelige livsværdier i deres ret.
Langt uroligere blev hans liv, da han 1813 udnævntes til deputeret i det danske kancelli. Han havde misbilliget det kabinetsregimente, som kongen havde ført under krigen, men da der 1814 atter oprettedes i det mindste en skygge af et statsråd, håbede han på bedre tider, hvad der dog i mange måder blev en skuffelse, og han kom til at føle, at det var en vanskelig sag at være en højtstående embedsmand og tillige at ønske fremskridt i liberal retning. Især har han i alle de 35 år, han sad i kancelliet, med stor udholdenhed stridt imod den ”Forkvakling” af trykkefrihedsloven, som fandt sted ved skærpende bestemmelser og administrativ vilkårlighed, uagtet han derved mange gange kom i modstrid både med Frederik 6.’s og Christian 8.’s ønsker. Men dette var tilfældet også i andre sager, og i 1817 var han nær faldet i unåde. Den 25. juli gjorde tugthusfangerne oprør, og dagen efter befalede kongen kancelliet at indkomme med forslag om, at der skulle nedsættes en kommission til at undersøge sagen og dømme de skyldige uden appel. Kunne de skyldige ikke findes, skulle hver 10. mand af fangerne skydes. Ørsted kunne ikke indlade sig på at medvirke til en så himmelråbende uretfærdighed. Sagen blev ekspederet så hurtig, at han ikke fik indgivet noget separatvotum, men han undlod da at underskrive forestillingen. Herover blev kongen så forbitret, at han lod Ørsted kalde for sig og overvældede ham med bebrejdelser, fordi han havde gjort indvendinger mod hans ordre. Han beskyldte ham for både som skribent og embedsmand at have bragt fordærvelige grundsætninger i omløb og forledet domstolene til at antage sætninger, som var skadelige for samfundets fred, og endelig sagde han ham, at når han indgav ansøgning om sin afsked, skulle den blive ham tilstået. Han fik dog tilladelse til at indgive et forsvar for sin handlemåde. Dette, der bæres af en mandig selvbevidsthed, og hvori han ingenlunde hentyr (tager sin tilflugt) til kongens nåde, men påkalder hans retfærdighed, kunne ikke godt undgå at få udseende af en kritik af de øvrige deputeredes føjelighed, og da kongen viste Ørsteds skrivelse til kancelliets præsident Frederik Julius Kaas, blev denne lige så vred, som kongen havde været, han fandt, at hans embedsvirksomhed fremstilledes på en for ham fornærmende måde, han ville ikke længere sidde i kancelliet sammen med Ørsted, og han forlangte, at skrivelsen skulle sendes til kancelliet, for at dette kunne retfærdiggøre sig. Men trods alt dette skete der slet intet. Både kongen og Kaas kunne lige så hurtig glemme deres vrede, som de kunne bruse hastig op. Men Ørsted havde åbenbart lært af denne sag at være forsigtigere. I de følgende år, især fra 1818, gik hans bestræbelser især ud på at lægge dæmper på den voldsomme iver, hvormed kongen og hans adjudant, kaptajn Joseph Nicolai Benjamin Abrahamson, ville indføre den indbyrdes undervisning i skolerne; men her optræder han aldrig med noget særskilt votum; alle forestillingerne i denne sag falde egentlig i to dele. I den første roses metodens ypperlige virkninger, og det anbefales at bruge den; her er det den første deputerede, Christian Ludvig Lassen, der taler; i den anden påvises der, at den ikke kan bruges i alle fag, og at den ikke må befales indført, og her er det Ørsted, der har ordet. At Ørsted ikke var faldet i unåde, viste sig, da han 1824 (eller 1825) blev generalprokurør (prokukør = visse embedsmænd, der optrådte som kongens eller øvrighedens sagførere); han var da også i den bedste forståelse med Kaas.
I året 1824 deltog Ørsted for sidste gang i en filosofisk strid, i det han forsvarede den menneskelige frihed mod Frantz Gotthard Howitz, der havde gjort sig til talsmand for determinismen. Uagtet Ørsted altså her var i god overensstemmelse med Kant, viste det sig dog, at han i mange måder havde frigjort sig for hans indflydelse. Pontoppidans forklaring havde sejret over filosofien; han var vendt tilbage til kirkens lære; men ligesom han i det hele var mistroisk over for alle systemer, således forbeholdt han sig også en vis frihed over for kirkelæren. I den strid, som 1825 var opstået mellem Grundtvig og H.N. Clausen, var der et betydeligt juridisk element. Clausen ville have de gamle kirkelove forandrede. Grundtvig kaldte tydelig nok på regeringen, for at den skulle hævde dem. Ørsted skrev da i "Juridisk Tidsskrift" i anledning af en afhandling af Paul Detlev Christian Paulsen i Kiel: "Behøver den danske Kirkeforfatning en omgribende Forandring?". Denne afhandling vakte først opsigt, fordi han ville påvise, at præsteeden ikke omfattede forpligtelse til at lære hele de symbolske bøgers indhold, hvilket især Kaas fandt meget betænkeligt. Men da Grundtvig og Jacob Christian Lindberg hver udgav et skrift, hvori der råbtes på kongeloven og danske lov, trådte den juridiske side af sagen mere og mere frem, og både kongen og Kaas fandt det, vel ikke helt med urette, utilbørligt, at generalprokurøren udtalte sig om en sag, der kunne nøde regeringen til indblanding. Efter lange forhandlinger blev resultatet, at Ørsted måtte gå ind på at standse sin litterære virksomhed, dog således, at han fik lov til at fuldende nogle påbegyndte arbejder. Han måtte tillige tage sin afsked som lærer ved pastoralseminariet. 
I året 1827 døde Kaas, og Poul Christian von Stemann blev hans efterfølger. Hans administrative dygtighed er uomtvistet, men der var en dyb modsætning mellem ham og Ørsted; medens denne, når en afgørelse skulle træffes, med største omhu overvejede, hvorledes den ville virke på de mennesker og under de forhold, hvorpå den skulle anvendes, spurgte Stemann kun om, hvad der stemmede med lovgivningens bogstavelige udtryk. Dertil kom, at Ørsteds liberale anskuelser var ham, der var en varm tilhænger af enevælden, imod. Der fandt ikke mere sådanne eksplosioner sted som i Kaas’ tid; men uenigheden blev kronisk, der dannede sig til liden gavn for sagernes afgørelse to partier i kancelliet, og striden mellem disse varede så længe det bestod.
Den 13. januar 1831 fik kancelliet ordre til at udarbejde et forslag til indførelse af rådgivende provinsialstænder. Ørsted arbejdede med stor glæde i denne sag, og han gjorde alt, for at forsamlingerne kunne blive et virkeligt udtryk for den offentlige mening. Han ville således, at der kun skulle være én forsamling for hele kongeriget, at der skulle forelægges stænderne en ”Finansetat”, at valgbarheden skulle blive så udstrakt som muligt med mere. Men han mødte en afgjort modstand, dels fra dem, der som Stemann frem for alt ville bevare enevælden ubeskåret, dels fra de store godsejere, der lagde vægten på, at valgbarhed og valgret skulle knyttes så meget som muligt til jordbesiddelse, medens der ikke måtte gøres ”Intelligensen” indrømmelser, og han måtte på alle punkter give efter. Men han fik en oprejsning, da kongen 1835 udnævnte ham til kommissarius ved begge de kongerigske forsamlinger. Da det første stændermøde i Roskilde sluttede, udtalte forsamlingens præsident, J.F. Schouw, at kongen ved at sende den Ørsted havde for anden gang skænket folket institutionen. Ørsted var ej blot kongens, men også folkets mand. Han sympatiserede egentlig mere med den daværende opposition i forsamlingen end med dens konservative parti; men i det han stræbte at skaffe den så vidt muligt en virkelig repræsentations ret og vilkår, søgte han tillige at forhindre, at der fremkom forslag, der for tiden vare uigennemførlige, og som kun kunne vække kongens uvilje; hans opgave var at tilvejebringe et tillidsforhold mellem kongen og forsamlingen, og trods mange rivninger, især med kongen, lykkedes det dog til dels i de første år.
Kong Christian 8. udnævnte 1842 Ørsted til statsminister. Hans stilling som kommissarius blev efter tronskiftet vanskeligere, da kravene om en virkelig forfatning nu kom stærkere frem; i året 1840 blev han på grund af en ubetydelig sag, som kongen i øvrigt afgjorde stik imod hans råd, uenig med Schouw. Men det var dog først 1842, der skete et brud, som pludselig bevirkede, at Ørsted fra en af de populæreste mænd i landet blev en af de upopulæreste. Ørsted havde bestandig betragtet den spænding, der var opstået mellem kongens danske og tyske undersåtter, som en stor ulykke. Han var lige stærkt imod bestræbelserne for at løsne de bånd, der knyttede Slesvig til Holsten, og mod ønskerne om at løsrive det fra kongeriget. Ejderpolitikken og Slesvig-Holstenismen stod begge for ham som lige fordærvelige for staten. Da fandt i den slesvigske stænderforsamling 1842 de bekendte optrin sted, hvor advokat Gülich i anledning af, at også de skibe, der byggedes i hertugdømmerne, mærkedes ”Dansk Ejendom”, udbrød: ”Fort mit dem Stempel der Knechtschaft”, og hvor Peter Hiort Lorenzen to dage efter talte dansk, og dette blev ham forbudt. Efterretningen herom gik som en løbeild gennem hele landet, og det første sted, hvor den tændte, var Viborg stænderforsamling. Ørsted søgte at forhindre, at denne forhandlede om en sag, som han anså for at være forsamlingen uvedkommende. Men denne vedtog så godt som enstemmig at sende kongen en adresse om beskyttelse for den danske nationalitet i Slesvig. Hermed var den taktik, som Ørsted havde fulgt i tre stænderforsamlinger, bristet i den fjerde; han tog sit parti som en mand, om det end må have været ham smerteligt at blive genstand for en i hans øjne ufortjent mistillid og uvilje. Men han vil ikke kunne frikendes for at have miskendt den nationale følelses ret og magt, og han bidrog mod sin vilje til, at det unge liberale parti i kongeriget fik ny vind i sine slappe sejl ved at antage sig den nationale bevægelse. Ørsted deltog i kongens bestræbelser for at dæmpe det vakte røre i den følgende tid og har vel sin del i, at det, der foretoges, kun blev halve forholdsregler. Da kongen 1846 skiftede politik og udstedte sit åbne brev om arvefølgen, var Ørsted ikke helt enig i fremgangsmåden. I følge hele sit standpunkt kunne han ikke lægge vægten udelukkende på de indviklede historiske og juridiske undersøgelser, men han ville, at man skulle have holdt sig til, at det ikke med noget skin af ret kunne nægtes, at det gottorpske Slesvig var erhvervet således, at det også måtte gå i arv til kvindelinjerne, og var dette tilfældet, ville det dog være alt for umuligt at antage, at ikke det samme skulle være tilfældet med den kongerigske del.
Efter Christian 8.’s død blev Ørsted, Carl Moltke og Peter Georg Bang medlemmer af den komité, der skulle udarbejde en forfatning i henhold til reskriptet af 28. januar 1848. Komitéen arbejdede endnu den 20. marts, da det første kasinomøde holdtes. Dagen efter tog hele ministeriet sin afsked. I oktober valgtes Ørsted i København til medlem af den grundlovgivende rigsforsamling. Han deltog flittig i forhandlingerne, men uden at kunne vinde nogen indflydelse, og han hørte til dem, der til sidst stemte mod Grundlovens vedtagelse. 1849 valgtes han til medlem af Landstinget. Han udgav i dette tidsrum flere politiske småskrifter, hvoraf det betydeligste er "For den danske Stats Opretholdelse i sin Helhed" (1850). De politiske udsigter havde alt den gang forandret sig, Ejderpolitikken syntes at være bleven umulig, og 27. januar 1852 dannedes ministeriet Bluhme, det første helstatsministerium. Under forhandlingen om arvefølgen 1853 faldt der i den forenede Rigsdag 97 stemmer på et af Ørsted stillet forslag om den motivering, hvormed loven skulle vedtages. Vel var dette antal ikke tilstrækkeligt, der krævedes 3/4 af stemmerne, hvorfor Rigsdagen opløstes, men samtidig gik to af ministrene, Bang og Carl Frederik Simony, af, og Ørsted udnævntes til kultur- og indenrigsminister samt premierminister for kongeriget. Arvefølgeloven blev nu gennemført, og man skred derefter til at foretage den indskrænkning af junigrundloven, som fællesforfatningen ville gøre nødvendig. Under den indviklede strid, der førtes herom, var Ørsted for så vidt den liberaleste af ministrene, som han på ingen måde ville gøre kongen uindskrænket i de fælles anliggender. Den nye forsamlings medlemmer skulle alle være folkevalgte, og den skulle have en betydelig besluttende myndighed. Men med hensyn til måden, hvorpå forfatningen skulle sættes i kraft, var det hans anskuelse, at kunne man ikke komme til rette med rigsdagen, skulle kongen benytte sig af, at junigrundloven var underskrevet ”med Forbehold af alt, hvad der vedkommer Hertugdømmet Slesvigs Stilling”, til at oktrojere (privilegere) ikke blot den nye forfatning, men også indskrænkningen af grundloven. Men her har han ikke kunnet få sine kolleger til at følge sig. Herved så vel som ved uenighed med kongen opstod der megen vaklen mellem holdningsløshed og voldsomhed, men det er næppe muligt at afgøre, hvor meget ansvar Ørsted har derfor. Derimod må biskop Ditlev Gothard Monrads afskedigelse tilregnes ham, lige så vel som de mange pressesager, der anlagdes; han havde nemlig afgivet indenrigsministeriet til Frederik Ferdinand Tillisch, men omtrent samtidig midlertidig måttet overtage justitsministeriet. 3. december 1854 afskedigedes hele ministeriet. Ørsted var dengang næsten 76 år gammel. Han var i kampens hede blevet beskyldt for grisk begærlighed efter magten. Det er vel muligt, at han ikke ugerne har modtaget en ministerstilling; han havde i virkeligheden noget, han ville udføre, og som han var urokkelig overbevist om skulle blive til gavn for den danske stat; men ved siden heraf var det for ham en bevæggrund, at han oppebar en pension af samme størrelse som en ministergage, og han ville derfor have fundet det ”højst uværdigt”, om han havde nægtet at overtage et embede, når man fandt ham skikket dertil.
Som bekendt rejste Folketinget klage mod alle de ministre, der havde ansvar for Rigsdagen. Det var sikkert ikke vel betænkt, at det ikke lod det blive ved dem, der havde paraferet ordrerne om rustninger i anledning af Krimkrigen, uden at Rigsdagen var spurgt, og endnu mindre, at anklageren, advokat Gustav Edvard Brock, nedlagde påstand blandt andet om straf for højforræderi, hvilken påstand Ørsted hånede i bitre og træffende ord. Forsvaret for ham blev ført på den værdigste måde, og hans defensor gjorde ikke mindste forsøg på at skille hans sag fra hans kollegers. Som bekendt endte rigsretssagen med frifindelse for alle ministrene; for Ørsteds vedkommende var det ikke blot medlemmerne af højesteret, men også nogle af landstingsdommerne, der stemte for denne.
Ørsted skrev også, efter endelig at være udtrådt af statstjenesten, adskillige polemiske småskrifter. tillige fortsatte han udgivelsen af "Af mit Livs og min Tids Historie". To bind var udkommet 1851 og 1852; to andre kom 1857 og 1858. Det hele store værk, ca. 130 ark, vidner om, at hans arbejdskraft ikke var bleven svækket. Men det viser tillige, at den vanskelighed, han al tid havde haft ved ikke at lade sidetanker og digressioner få et sådant omfang, at hovedtankernes klarhed svækkedes, ikke var bleven mindre på hans gamle dage. Skriftet taber hurtig sin biografiske karakter og bliver en samling historisk-juridiske afhandlinger om de sager, hvormed han i sit lange liv har beskæftiget sig. Det er ikke let at finde rede i; men det indeholder uvurderlige oplysninger om Danmarks historie i den første halvdel af det 19. århundrede, og tillige viser det, hvad også bekræftes af, hvad man ved fra andre kilder, at Ørsted ikke, som det tit var sagt om ham, var en svag mand, der lod sig påvirke af stærkere karakterer, men at han fastholdt sine grundsætninger med stor sejhed uden hensyn til hverken kongegunst eller folkegunst, og at han, selv når han måtte vige tilbage, aldrig opgav det mål, der stod ham for øje. – Han døde 1. maj 1860. Da Hans Lassen Martensen talte ved hans kiste i Vor Frue Kirke over prædikerens ord: , sagde han: Han er begravet på Frederiksberg Ældre Kirkegård.
Ørsted var 1813 bleven etatsråd, 1828 konferensråd og 1841 gehejmekonferensråd. 1829 havde han fået Kommandørkorset og 1836 Storkorset af Dannebrog og 1841 Elefantordenen og den norske St. Olafsordens Storkors. 1810 blev Ørsted medlem af Videnskabernes Selskab, til hvis præses han valgtes 1848, og 1815 tildelte både Universitetet i København og Universitetet i Kiel ham den juridiske doktorgrad. 1902 afsløredes en statue af ham i Ørstedsparken, som er opkaldt efter ham og broderen, H.C. Ørsted.
Om den rolle, A.S. Ørsted har spillet i vor almindelige politik og historie, kan der måske tvistes. Men hans fremragende betydning som jurist er fra alle sider anerkendt: han står ubestridt som vor retsvidenskabs første mand. Når Ørsted således er kommet til at indtage en enestående stilling, skyldes dette, som det plejer at være tilfældet, en forening af sjældne naturanlæg, som gennem hele hans liv havde fået en yderligere udvikling i den særlige retning, hvorpå det her kom an, og de ydre tidsforhold, der havde skabt en situation, hvor hans ejendommelige begavelse ret kunne få lejlighed til at virke.
Sin barndomstid tilbragte Ørsted i Langelands frie natur uden at være besværet med anden læsning end den, han selv tilfældig fik fat i, kun under en ubestemt religiøs påvirkning. Han fik således tidligt udviklet en selvstændig opfattelse, et skarpt blik og en umiddelbar iagttagelsesevne, og der kan vel heller ingen tvivl være om, at det nøje forhold, hvori han hele sit liv stod til broren, den berømte naturvidenskabsmand H.C. Ørsted, også har bidraget til at udvikle hans evner i denne retning.
I sine første universitetsår var han væsentlig optaget af filosofiske studier, særlig af Kant, hvis strenge pligtlære og skarpe logiske tænkning påvirkede ham stærkt. En tid så det næsten ud, som om filosofien helt skulle tage magten over ham, således i hans i øvrigt udmærkede og for hans alder sjælden modne prisskrift "Over Sammenhængen mellem Dydslærens og Retslærens Princip" (1798).
Særlig under påvirkning af Fichte fandt dog i hans betragtningsmåde snart en løsrivelse af retten fra moralen sted, og skønt Ørsted senere igen vendte tilbage til det moralske udgangspunkt, betragtede han dog fra nu af moralen, der for øvrigt hos Ørsted efterhånden antog et vist religiøst præg, blot som det almindelige grundlag og mål for retsordenen, men uden at han dog derfor ville forsøge direkte på denne at overføre moralens principper.
Allerede i sit skrift om forordningen om trykkefrihedens grænser af 27. september 1799, der udkom 1801, brød han da fuldstændig igennem som jurist, idet man her, i det mindste antydningsvis, finder de fleste af de synspunkter, der blev bestemmende for hans senere juridiske forfattervirksomhed.
Denne tidlige modenhed hos Ørsted, der gjorde det muligt for ham allerede som 22-årig ung mand væsentlig at have sit livsprogram færdigt, er ikke det mindst fænomenale ved Ørsteds personlighed også som jurist. At han således gennem et langt liv bevarede sine almindelige synspunkter så godt som uforandrede, gav på den ene side hans virksomhed en ejendommelig styrke og harmoni, men det medførte også en vis begrænsning.
Det var ikke blot i rent politisk henseende, at Ørsteds fra et enevældestandpunkt i høj grad frisindede og fremskredne grundopfattelse dog i længden viste sig utilstrækkelig til at fyldestgøre en demokratisk forfatnings videregående krav. Men også den nyere tids socialpolitiske tanker stod Ørsted ret fremmed og uforstående over for, således som navnlig hans stilling til fyrrernes husmandsbevægelse viste. Dog må det ikke overses, at det standpunkt, hvortil han var nået i slutningen af det 18. århundrede, viste sig tilstrækkelig fremskredent til at bære bevægelsen et godt stykke ind i det 19., og det var først på et tidspunkt i hans liv, hvor de fleste plejer at have afsluttet deres offentlige virksomhed, at han ikke helt formåede at følge med udviklingen.
Det var fra sin praktiske juridiske virksomhed, som dommer, generalprokurør og kancellideputeret, at Ørsted for størstedelen modtog impulserne til sin juridiske forfattervirksomhed. Adskillige spørgsmål, særlig fra processen, havde været forelagte ham til umiddelbar afgørelse, og også mere indirekte havde han fra sin praktiske embedsgerning hentet næring for sit reale syn på retten og dens videnskab.
Der består efter Ørsteds opfattelse overhovedet ingen virkelig modsætning mellem den sande teori og den rigtige praksis. Hvis en teori ikke passer på de menneskelige forhold, er det tegn på, at den er urigtig, for det er jo netop disse forholds væsen, den skal lære os at kende. Og omvendt må enhver god praksis til en vis grad lade sig lede af almindelige hensyn og bliver for så vidt til en slags teori. Det er derfor ikke rigtigt, når det ofte påstås, at videnskaben skulle gøre retsplejen mindre fast og sikker. Tværtimod vil alene en sand, en fra livet udgået retsvidenskab kunne forhindre praksis fra helt at famle i blinde.
Dette "reale syn på retten" får da særlig betydning ved spørgsmålet om loves fortolkning. Det kan her lige så lidt komme an på det døde bogstav som på lovens ved metafysiske spekulationer udfundne ”Ånd”, men der spørges alene om lovens fornuftige mening. Den blotte ordfortolkning kan ikke være tilstrækkelig. Ordene er ofte tvivlsomme, og det er overhovedet umuligt at give så faste regler, at anvendelsen kun skulle bero på en logisk subsumtion – begrebet og virkeligheden dækker ikke hinanden. Man må da, ligesom hvor der slet ingen skrevne love findes om forholdet, tage sin tilflugt til fornuften. Men denne ”Fornuft” trænger her til en nærmere bestemmelse.
Den er ikke enstydig med, hvad der umiddelbart måtte tiltale den såkaldte ”sunde Menneskeforstand”. Det er en særlig "juridisk" fornuft, som der er tale om. Og det ejendommelige ved denne ligger navnlig deri, at fornufthensynene her har antaget en sådan fast skikkelse, "at der på dem kan bygges en almindelig regel". Denne bestemmes altså ikke ved et enkelt hensyn; en juridisk betragtning, der alene ser den ene side ved sagen og lukker øjnene for de andre, altså glemmer de forskellige formåls relativitet, stempler Ørsted ved flere lejligheder som ”overspændt”.
Reglen fremkommer gennem en brydning mellem ofte ganske modstridende hensyn. Og denne kamp mellem de forskellige Interesser foregår ude i selve livet. "Den juridiske fornuft" lader sig derfor ikke, som den gamle naturret antog, udfinde ved lærde spekulationer i studerekammeret. Den er overhovedet ikke nogen tænkt størrelse, men en realitet. Den naturlige rets regler findes udviklede i selve samfundslivet, bestemte ved dettes historiske forudsætninger og anerkendte af den almindelige folkebevidsthed som stemmende med samfundets tarv. I denne formulering af den naturlige ret viser Ørsted for øvrigt tydelig påvirkning af den historiske skole i Tyskland med dens daværende fornemste repræsentant, Savigny.
Dette hensyn til det juridisk fornuftige øver efter Ørsteds opfattelse ikke blot sin indflydelse ved fastsættelsen af lovens almindelige indhold; men dets betydning er i virkeligheden ikke mindre, hvor der bliver spørgsmål om lovens anvendelse i det enkelte tilfælde. Ved dommerens juridiske bedømmelse af handlingen, ved afgørelsen af, om et faktum kan anses for bevist eller ikke, er det ikke en blot logisk operation, der foregår, og det er derfor heller ikke muligt at binde ham ved absolutte regler, men meget må her overlades til "Dommerens egen Reflexion, hans umiddelbare Takt for det rette og sande", idet han selv må søge at finde de ”Mellembegreber”, der betinger lovens anvendelse.
Gennem dette realistiske program har Ørsted tidligere og i hvert fald klarere end det skete i Tyskland, tegnet vejen for det følgende hundredårs jurisprudens. Og fortjenesten herved bliver dobbelt stor, når man ser den på baggrund af den danske retsvidenskabs almindelige tilstand på den tid, da Ørsted trådte frem. Den daværende ”Lovkyndighed”, som den træffende betegnede sig, bestod gennemgående kun af en ret udvortes sammenstilling af de gældende lovbestemmelser og dertil knyttet overfladisk og åndløs kommenteren af enkelte tvivlsomme udtryk. De almindelige ræsonnementer var i det væsentlige hentet fra den abstrakte naturret, der blev udledt af den romerske ret som udtryk for den evige juridiske fornuft, og de var derfor så godt som uden tilknytning til de særlige danske forhold. En virkelig national retsvidenskab, der byggede sine betragtninger på en dyberegående granskning af det danske retslivs ejendommelige forhold, kan først ved Ørsted siges at have fået sin fulde grundlæggelse.
Til denne opgaves løsning medbragte nu også Ørsted ganske sjældne personlige betingelser. Foruden den strenge moralske sans, der dannede den faste undergrund for al hans juridiske virken, besad han i sjælden rig og harmonisk udvikling de to evner, som kun i deres forening kunne frembringe den store jurist: en skarp konkret iagttagelsesevne, som straks lod ham få fat i det enkelte tilfældes individuelle ejendommeligheder, og en overlegen abstraktionsevne, hvorved han samtidig kunne overskue og gennemtænke de almindelige hensyn og tillægge dem deres tilbørlige vægt. Den kunst, med intuitivt blik og næsten instinktmæssig sikkerhed at kunne finde den bedste regel for de enkelte tilfælde, havde Ørsted udviklet til en genialitet, hvorved han i meget minder om de store romerske og engelske jurister.
Med sin overlegne ”juridiske Fornuft” har Ørsted da gennemtrængt omtrent hele vort retsliv. Han har i sin virksomhed som dommer på mangfoldige områder præget vor praksis. I sin 35-årige embedsgerning som medlem af kancelliet, hvormed han i 23 år forbandt stillingen som generalprokurør, har han øvet en betydningsfuld medvirkning ved de allerfleste af de forordninger, der på den tid så lyset, og navnlig er de systematiske straffelove fra 1833 og 1840-41 gennem ham tydelig blevet præget af straffetrusselsteorien i den noget mildnede form af en ”Advarselstheori”, hvortil Ørsted i det væsentlige bekendte sig. Straffetrusselsteorien går ud fra, at borgerne afholder sig fra at begå forbrydelser på grund af frygten for straf.
Men frem for alt er det dog Ørsteds virksomhed for den danske retsvidenskab, der har sat de varigste spor for eftertiden. Allerede bedømt efter dens ydre omfang er Ørsteds litterære produktion ganske overvældende. For blot at nævne det vigtigste, er der hans før omtalte skrift om trykkefrihedens grænser (1801), Skriftet om Tyveri (1809), "Eunomia" i fire bind (1815-1822), der indeholder en samling af hans mest udmærkede afhandlinger, og hans håndbog over den danske og norske lovkyndighed i seks bind (1822-35). I formen fremtræder dette værk nærmest som en række noter til Hurtigkarls lærebog, og det bliver derved noget mindre let tilgængeligt end Ørsteds andre skrifter med deres vel noget brede, men klare og let læselige stil. Dertil slutter sig forskellige tidsskrifter: "Juridisk Arkiv", "Nyt juridisk Arkiv", "Arkiv for Retsvidenskaben", "Collegial-Tidende", "Ny Collegial-Tidende" og "Juridisk Tidsskrift", hvert bestående af en lang række bind, og en på tysk udgiven samling "Abhandlungen aus dem Gebiete der Moral- und Gesetzgebungs-Philosophie" i tre bind (1818-26), hvormed Ørsted gjorde sit navn kendt og anset i Tyskland.
Det er særlig gennem denne vidt omspændende juridiske forfattervirksomhed, at Ørsted har formået at omdanne vort hele retsgrundlag, at hæve den åndløse lovkommenterens og golde naturrets band og lede vor retsudvikling ind i den sunde realismes frugtbringende baner. Han kunne, efter hvad der er sagt, ikke til dette arbejde finde nogen synderlig støtte hos den daværende danske retsvidenskab. Derimod har Ørsted i ikke ringe omfang draget nytte af samtidens fremmede, særlig tyske retslitteratur, men denne benyttelse er dog altid sket på en i høj grad selvstændig og original måde, og de videnskabelige resultater, han har nået, kunne derfor med fuld ret betegnes som hans egen åndelige ejendom.
I stedet for naturrettens absolutte begreb om ejendomsretten som en ret, der beskyttes for dens egen skyld, har han sat den moderne opfattelse, hvorefter denne ret på alle områder reguleres og begrænses af samfundshensyn. Han har gennembrudt den gammeldags opfattelse af det juridiske bevis som en sikker, næsten matematisk størrelse og fastslået dets karakter af en art ”historisk Vished”, hvis bedømmelse og fastsættelse i høj grad må afhænge af dommerens skøn. I forbindelse dermed har han fået fjernet eller lempet adskillige af den ældre rets stive bevisregler og navnlig skaffet indiciebeviset den anerkendelse, der tilkommer det.
Det er fremdeles Ørsted, vi skylder den væsentligste del af nutidens lære om fortolkning og retssædvane, om lovens tilbagevirkende kraft og om anvendelse af fremmed ret ved danske domstole. Gennem sin ”Fornuftfortolkning” har han fjernet adskillige urimeligheder i vor umyndighedslovgivning, han har fastslået den med nutidens opfattelse stemmende regel, at et løfte om ægteskab ikke skal være juridisk forpligtende som andre kontrakter, på den anden side har han udviklet de af omsætningslivet påkrævede regler om penge og gældsbreve og endelig ydet omfattende bidrag af varig betydning til vor erstatnings- og strafferet.
Der findes overhovedet ikke mange juridiske forhold, som Ørsted ikke har gjort til genstand for en ny og indtrængende behandling. For vor proces, hvor ganske vist også den senere udvikling i lovgivning og videnskab har været forholdsvis mindre, står Ørsteds lærdomme endnu for en stor del med umiddelbar gyldighed. Men også på de fleste andre retsområder spores stadig Ørsteds mægtige ånd, idet hans arbejder har banet vejen og lagt den faste grund for den senere tids forskning. Med fuld ret har man derfor betegnet Anders Sandøe Ørsted som ”vor moderne Retsvidenskabs Fader”.

I Søtræfningen ved Helgoland eller Slaget ved Helgoland, 9. maj 1864
mødte en dansk flådestyrke under kommando af Edouard Suenson en østrigsk–preussisk eskadre under den østrigske søhelt Wilhelm Freiherr von Tegetthoff ud for Helgoland. Danskerne havde blokeret farvandene ud for Helgoland for at stoppe preussiske skibe, og det østrigsk-preussiske angreb var et forsøg på at bryde blokaden.
Danskerne vandt en opmuntrende, omend begrænset sejr, da det østrigske flagskib, fregatten "Schwarzenberg", blev skudt i brand, hvorefter østrigerne trak sig tilbage i ly af Helgolands neutrale 3-mil zone, der var under engelsk kontrol. Ud på natten lykkedes det den østrigsk–preussiske eskadre at flygte til Cuxhaven ved Elbens udmunding. 
Den politiske betydning af slaget var imidlertid mindre, da krigen 3 dage senere sluttede med dansk nederlag.
I slaget deltog to østrigske fregatter, flagskibet "Schwartzenberg" og fregatten "Radetzky", samt 3 preussiske kanonbåde.
På dansk side bestod flåden af to fregatter, "Niels Juel" og "Jylland", samt korvetten "Hejmdal". Det var historiens sidste søslag af betydning udkæmpet mellem træskibe og det sidste danske med træskibe overhovedet.
Danmark under kaptajn Edouard Suenson
Østrig under kaptajn Wilhelm Freiherr von Tegetthoff
Preussen

Dieter Althaus (født i Heilbad Heiligenstadt, Thüringen 29. juni 1958) er en tysk politiker (CDU). 
Althaus var lærer i fysik og matematik på den Polytekniske Fagskole i Geismar, Thüringen, mellem 1983 og 1989, hvor han blev viceinspektør i 1987. 
Siden 1985 har Althaus været medlem af CDU. I 2000 blev han formand for CDU i Thüringen. Siden 1990 var han et medlem af det thüringske parlament (Landtag). I 1992 blev han medlem af Bernhard Vogels kabinet da han blev thüringsk kultur- og undervisningsminister.
Den 5. juni 2003 blev han valgt som Thüringens ministerpræsident og efterfulgte Bernhard Vogel, som havde trukket sig tilbage grundet sin høje alder.
Den 1. januar 2009 meddeltes det, at Dieter Althaus var blevet alvorligt kvæstet i en skiulykke i Østrig, som også kostede en kvindelig skiløber livet. En redningshelikopter fløj Althaus til et sygehus i Pongau ved Salzburg.
Althaus trak sig tilbage efter landtagsvalget i efteråret 2009, da partiet havde mistet sit absolutte flertal i landdagen, og Christine Lieberknecht blev Thüringens nye og første kvindelige ministerpræsident. Nu er han manager og lobbyist hos Magna International.

Angela Dorothea Merkel (født Angela Dorothea Kasner 17. juli 1954 i Hamborg) er en tysk politiker fra det konservative CDU, der siden den 22. november 2005 har været Tysklands forbundskansler.
Angela Merkel voksede op i DDR, hvor hun hovedsageligt forfulgte en forskerkarriere indenfor naturvidenskab, her opnåede hun at få en doktorgrad i kvantekemi. I slutningen af firserne begyndte hun at involvere sig i politik, og efter murens fald blev hun hurtigt en af kansler Helmut Kohls foretrukne politikere. Som Helmut Kohls protegé blev hun hurtigt minister for kvinder og unge og senere for miljø og atomsikkerhed. Hun var den første ledende CDU-politiker, der brød med Kohl efter en skandale, hvor Kohl havde dækket over ulovlige partibidrag. Den 9. april 2000 lykkedes det hende at udmanøvrere alle de store kronprinser, der havde ønsket at efterfølge Helmut Kohl som det overvejende katolske, mandligt dominerede partis leder. Dette på trods af hendes køn, hendes protestantiske baggrund, hendes fortid i østtyskland og hendes barnløshed. 
Hun var CDU/CSU's kandidat til forbundskanslerposten ved valget den 18. september 2005 og tiltrådte som Tysklands kansler den 22. november efter lange og svære forhandlinger med SPD. Ved valget i september 2009 blev Angela Merkel genvalgt og kan fortsætte som Tysklands forbundskansler. Denne gang kunne hun samarbejde med det borgerligt-liberale FDP, der i politik og tradition ligger tættere til Merkels borgerlige CDU-parti.
Angela Merkel er Tysklands første kvindelige kansler, den første kansler fra det tidligere Østtyskland samt den yngste kansler i forbundsrepublikkens historie. Internationalt har Merkel høstet bred anerkendelse for sine forhandlingsevner, eksempelvis som EU-formand i juni 2007, hvor det mod mange odds lykkedes hende at skabe enighed om en ny EU-traktat. Ved valget i 2013 førte Merkels alliance CDU/CSU til en jordskredssejr med 41,5 % af stemmerne og dannede en anden stor koalition med SPD, efter FDP mistede alle sin repræsentation i Forbundsdagen.
Merkel blev født i Hamborg som datter af Horst Kasner, en luthersk præst oprindeligt fra Berlin, og Herlind Jentzsch, en lærerinde i engelsk og latin oprindeligt fra Danzig. Hun har også rødder i Elbing i Østpreussen, og en af bedsteforældrene var af polsk afstamning. Familiens originale navn "Kaźmierczak" blev fortysket til "Kasner" i 1930.
Få uger efter hendes fødsel flyttede familien til DDR, hvor faren fik en stilling som sognepræst i Quitzow ved Perleberg i Brandenburg. På denne tid var det stadigvæk muligt at flytte mellem Vesttyskland og DDR. Familien boede i præsteboligen i Quitzow.
Gerd Langguth, et tidligere senior medlem af CDU skriver i en bog , at det at familien kunne rejse frit mellem Øst- og Vesttyskland, såvel som deres besiddelse af 2 automobiler, fører til konklusionen, at Merkel's far havde et 'sympatisk' 
forhold til det kommunistiske regime, 
eftersom sådanne friheder og goder for en kirkelig pastor og hans familie ellers vill have været umuligt i Østtyskland.
Tre år senere flyttede familien til byen Templin, hvor faderen sammen med Andreas Rosenbaum byggede et pastoralkollegium, et kirkeligt videreuddannelsesseminar. Pastoralkollegiet holdt til i den såkaldte Skovgård udenfor bycenteret i Templin. Horst Kasner arbejdede ikke længere som sognepræst, men som leder for pastoralkollegiet, en vigtig position i den protestantiske kirke i Berlin-Brandenburg. Moderen fik Berufsverbot i DDR-skolevæsenet, og brugte derfor tiden på at undervise sine egne børn.
I 1961 begyndte Angela Kasner på den polytekniske overskole i Templin. Hun blev medlem af Junge Pioniere, børneorganisationen i den kommunistiske masseungdomsorganisation Freie Deutsche Jugend (FDJ). På skolen gjorde hun det specielt godt i matematik og russisk. Hun deltog ikke i den kommunistiske "Jugendweihe" for sin årgang, men blev til gengæld den 3. maj 1970 konfirmeret i St. Maria-Magdalenen-Kirche i Templin. I 1973 tog hun sin Abitur (studentereksamen) og fik gode karakterer som gav hende mulighed for at studere ved universitetet.
Allerede i skoletiden bestemte hun sig for at studere fysik ved universitetet i Leipzig. I lighed med de fleste andre studenter fortsatte hun at være aktiv i FDJ. Under studiet mødte hun sin første mand, Ulrich Merkel. De blev kirkeligt viet den 3. september 1977 i Templin, og hun tog dengang mandens navn. Angela Merkel blev anset for en flittig student.
Hun blev færdig med hovedfag i fysik i 1978. Efter studiet flyttede hun med sin mand til Øst-Berlin, hvor hun fik en stilling ved Zentralinstitut für Physikalische Chemie (ZIPC), en del af Akademie der Wissenschaften. Hun blev skilt fra sin mand i 1982 efter et års separation, men beholdt mandens navn. Ved ZIPC arbejdede Merkel med teoretisk kemi, og tog en doktorgrad i fysik i 1986. Efter doktorgraden blev hun tilknyttet projekter indenfor analytisk kemi. Igennem årene ved ZIPC var Merkel fortsat aktivt FDJ-medlem og blandt andet «sekretær for agitation og propaganda». Hun har selv beskrevet dette arbejde som «kulturarbejde». Hun var ikke politisk aktiv udover dette. På instituttet mødte hun Professor i Kemi Joachim Sauer, med hvem hun giftede sig i 1998. Hun har ingen børn, men Sauer har 2 voksne sønner.
Først fra slutningen af december 1989, cirka en måned efter murens fald, blev Merkel aktiv i partiet Demokratischer Aufbruch (DA). Enkelte af hendes tidligere venner har udtrykt forundring over at hun senere blev CDU-politiker, og havde heller ventet sig at hun stod nærmere partiet De grønne. Merkels mor blev efter genforeningen aktiv i SPD, Merkels far stod langt fra CDU. Men i december 1989 var DAs placering i det politiske landskab langt fra afgjort. Angela Merkel skrev flyveblade og blev efterfølgende partiets pressetalsmand. I forbindelse med DDR´s første frie valg til folkekammeret i 1990 blev også vesttyske politikere og partier engageret i det politiske arbejde i DDR, og vest-CDU´s generalsekretær Volker Rühe iværksatte valgforbundet Allianz für Deutschland i DDR. I dette valgforbund fik DA en nøgleposition.
Helmut Kohl ville ikke udelukkende støtte sig til CDU i DDR, som var belastet fordi partiet havde været et blokparti under SED-styret (dvs. et parti, der de facto legitimerede SED´s magt), eller til Deutsche Soziale Union, som stod bayerske CSU nærmere. I februar 1990 tog Merkel permission fra stillingen ved Akademie der Wissenschaften for at arbejde på heltid med valgkampen for DA. Få dage før valget blev det kendt, at partiets leder Wolfgang Schnur havde en fortid som Stasiinformant. Det var Merkels opgave at lede pressekonferencen, hvor DA-ledelsen udtalte sig i sagen.
Det første frie Folkekammervalg den 18. marts 1990 endte for partiet DA med et resultat på skuffende 0,9 %. Takket være alliancepartneren CDUs overraskende resultat på 41 % blev alliancen valgets vinder, og DA alligevel en vigtig fakto. Under CDUs toppkandidat Lothar de Maizière blev der dannet en koalition bestående af alliancen, socialdemokratene og de liberale. 12. april valgte Folkekammeret Lothar de Maizière til statsminister. I Maizières regering fik DA én ministerpost. Angela Merkel blev stedfortrædende regeringstalskvinde i den første og sidste demokratisk valgte regering i DDR.
I ugerne efter valget stod spørgsmålet om tysk genforening centralt. Angela Merkel deltog under mange forberedende samtaler, som ledte til valutaunionen med Vesttyskland den 18. maj 1990. DDRs vigtigste forhandlingsleder var Maizières statssekretær Günther Krause, som blev en vigtig mentor for Merkel. 31. august 1990 blev genforeningstraktaten underskrevet i Bonn af Krause og Vesttysklands indenrigsminister Wolfgang Schäuble. Angela Merkel ledsagede Maizière under flere udenlandsrejser.
Det dårlige valgresultat førte til at partiet DA nærmede sig alliancepartneren CDU. Den 4. august 1990 stemte flertallet på en ekstraordinær generalforsamling i partiet for at fusionere med det vesttyske CDU, efter først at have fusioneret med CDU i DDR. I denne sammenhæng fik Merkel en af de tre delegatposter til CDUs partidag i Hamburg. I en tale der præsenterede hun sig som tidligere pressetalsmand for Demokratischer Aufbruch og medarbejder af Lothar de Maizière. Om eftermiddagen fik hun en personlig samtale med Helmut Kohl, CDUs leder og Vesttysklands kansler.
Med genforeningen den 3. oktober 1990 sluttede Merkels arbejde som regeringstalsmand i DDR. Hun blev i stedet udnævnt til ministerialråd i Presse- und Informationsamt der Bundesregierung. At vende tilbage til instituttet hvor hun havde arbeidet i 12 år var ikke noget alternativ, da det allerede var bestemt at afvikle det. Med hjælp fra Günther Krause opstillede Merkel til valget i december 1990 for et mandat i den tyske Forbundsdag.
Merkel blev valgt ind i Forbundsdagen, og vandt sin valgkreds Stralsund-Rügen-Grimmen i Mecklenburg-Vorpommern med 48,5 procent af stemmerne.
Af valgets sejrherre Helmut Kohl, som i november 1990 inviterede hende til en samtale i Bundeskanzleramt i Bonn, blev hun overraskende udnævnt til minister for kvinder og ungdom i den føderale regering. Det gamle ministerium for ungdom, familie, kvinder og helse blev delt i tre. Gerda Hasselfeldt blev helseminister og Hannelore Rönsch minister for familier og ældre. Eftersom Merkel på dette tidspunkt var en af de få politikere fra det tidligere DDR uden en belastende fortid, blev hun valgt af Kohl til at lede det lille restministerium for kvinder og ungdom, hvor altså ansvarsområdet var blevet stærkt beskåret. Hun blev taget i ed som minister den 18. januar 1991. Som statssekretærer valgte hun Peter Hintze og Willi Hausmann.
På grund af sin opvækst i DDR havde Merkel ikke taget samme vej i partiet som mange af de vesttyske CDU-topper havde gjort det, hvor af mange kendte hinanden fra ungdomsorganisationen Junge Union. Hendes politiske karrière var baseret udelukkende på kanslerens gunst, og hun gik derfor under betegnelsen «Kohls pige». For at skaffe sig en base i partiet forsøgte hun i november 1991 at blive valgt som leder for CDU i Brandenburg, men tabte valget mod Ulf Fink. Men i december samme år blev hun valgt til næstformand i CDU på partidagen i Dresden, den stilling Lothar de Maizière havde haft, før han trak sig på grund af Stasibeskyldninger. I juni 1993 blev hun valgt til Krauses efterfølger som leder for CDU i Mecklenburg-Vorpommern.
Efter valget i oktober 1994 blev Merkel udnævnt til minister for miljø, naturbeskyttelse og reaktorsikkerhed, en langt vigtigere ministerpost end hendes forrige. Hendes forgænger var Klaus Töpfer, som også udenfor CDU var anerkendt for sin indsats for miljøet. Hans politik stødte imidlertid på øget modstand fra CDU´s og koalitionspartneren FDP´s erhvervsvenlige fløj, og forflytningen af Töpfer til minister for bygningsvæsen kan derfor ses som en degradering. Tre måneder efter sin tiltrædelse afskedigede Merkel Töpfers mangeårige statssekretær Clemens Strotmann og erstattede ham med Erhard Jauck.
Ved valget i 1998 fik CDU/CSU sit dårligste valg siden 1949, og æraen Kohl sluttede. Wolfgang Schäuble, Kohls «evige kronprins», havde fra 1996 flere gange forsøgt at få gang i en diskussion om «kandidatspørgsmålet», hvem skulle være kanslerkandidat ved næste valg. Men Kohl, «den evige kansler», havde ikke været villig til at give magten fra sig endnu. Allerede før valget havde Schäuble ytret kritik mod Kohls nye kandidatur. Efter valgnederlaget blev Schäuble så valgt til ny partiformand. Efter Schäubles forslag blev Merkel generalsekretær, en af de vigtigste poster i partiet i dets nye rolle som oppositionsparti uden ministerposter. Helmut Kohl blev valgt til æresformand, med sæde i præsidiet og styret. I månederne efter fik CDU nogle gode delstatsvalg og et godt valg ved Europavalget i juni 1999. At vælgerne straffer de regerende partier ved mindre vigtige valg har ofte været typisk for tysk politik. Disse valgresultater styrkede også Merkels position i partiet.
I november 1999 brød det som blev kendt som "Spendenaffäre" (finansieringssagen) ud i CDU. Det blev afsløret, at CDU havde modtaget milliongaver til at finansiere sine valgkampagner. Kohl nægtede at fortælle hvem som havde givet gaverne under henvisning til sit «æresord». Merkel kritiserede som en af de eneste CDU-toppolitikere nu Kohl offentligt i avisen "Frankfurter Allgemeine Zeitung". Den 18. januar 2000 fratrådte en forbitret Kohl hvervet som æresformand i CDU. Wolfgang Schäuble havde forsøgt at gyde olie på vandene, men det blev hurtigt klart, at han selv var indblandet i sagen, og havde modtaget penge fra den kontroversielle våbenlobbyist Karlheinz Schreiber, noget han ellers havde benægtet i Forbundsdagen. Efter at CDUs kasserer Brigitte Baumeister gav modstridende udtalelser om detaljerne ved pengegaverne var det klart, at Schäuble måtte gå af som CDU-formand.
16. februar 2000 bekendtgjorde Schäuble sin afgang som partiformand og fraktionsleder for CDU/CSU. I ugerne efter havde partiet ingen leder, og Angela Merkel befandt sig som generalsekretær i en nøgleposition. Der fandt ni såkaldte regionalkonferencer sted, hvor affæren blev diskuteret internt i partiet. Der dannedes snart en større opbakning til fordel for Merkel som Schäubles efterfølger. Merkels baggrund fra DDR og sene politiske karrière blev nu en fordel, hvor det ellers altid havde været en ulempe. Hun blev regnet for at være ubelastet i de skandaler der havde rystet partiet. Den nedersaksiske CDU-leder Christian Wulff udtalte sig tidligt til støtte for Merkel. Derimod var Volker Rühe og Friedrich Merz, samt CSU-lederen Edmund Stoiber, kritiske over for Merkels kandidatur.
10. april 2000 blev Angela Merkel valgt til ny leder i CDU på partidagen i Essen med 897 af 935 stemmer. Efter Merkels forslag blev Ruprecht Polenz ny generalsekretær. Merz blev fraktionsleder.
Efter at den rød-grønne regering havde klaret at få delstater, hvor CDU deltog i regeringen, til at stemme for SPDs forslag i Forbundsrådet, skiftede Merkel den moderate Polenz ud med Laurenz Mayer, som optrådte mere aggressivt over for regeringen.
I 2001 begyndte positioneringen mellem CDU og søsterpartiet CSU for det kommende valg i 2002. Merz lanserede sig selv som kandidat til at blive CDU/CSU´s kanslerkandidat, og diskussionen om det såkaldte «K-spørsmålet» blev dermed indledt. Merkels villighed til at stille op som partiets kanslerkandidat var velkendt, men hun havde ikke meget rygdækning i partiet. Flere af CDUs delstatsledere foretrak den bayerske statsminister fra CSU, Edmund Stoiber. I december 2001 blev det på partilandsmødet i Dresden bestemt, at beslutningen skulle tages af CDUs præsidium og styre 11. januar 2002 i Magdeburg. Merkel valgte imidlertid at undgå konfrontation, og under en frokost hjemme hos Stoiber i Wolfratshausen i Bayern gav hun ham sin støtte som kansler. Tilbagetoget var også nødvendigt for at sikre hendes egen position; et afstemningsnederlag overfor Stoiber kunne blive tolket som et mistillidsvotum mod hendes person.
Merkel bakkede loyalt op omkring Stoibers kanslerkandidatur ved valget 22. september 2002. De konservative havde i starten ligget godt til i meningsmålingerne, men valget endte alligevel med en smal sejr for den siddende rødgrønne regering under Gerhard Schröder. De rødgrønnes, især Gerhard Schröders, effektive håndtering af Elb-oversvømmelsen og regeringens klare nej til en krig mod Irak, såvel som mindre heldige udtalelser fra Stoiber, bl.a. udtalte han sig negativt om østtyskere, bidrog til deres valgsejr.
Umiddelbart efter valget gjorde Merkel krav på fraktionslederhvervet i Forbundsdagen, et hverv som Friedrich Merz havde besiddet indtil da. Hun ville fremstå som oppositionsleder overfor regeringen i parlamentet. Merz ønskede imidlertid ikke at opgive sit fraktionslederhverv, og kritiserede Merkel. På det afgørende bestyrelsemøde i CDU skal Stoibers stemme til fordel for Merkel have gjort udslaget. Forholdet mellem Merz og Merkel havde allerede tidligere båret præg af konfliktfyldt konkurrence. I november 2002 blev Angela Merkel genvalgt som CDU-leder med 746 af 796 stemmer.
I 2003 opnåede CDU under Merkels ledelse gode delstatsvalg i Hessen og Niedersachsen, og CDUs deraf styrkede stilling i Forbundsrådet gav Merkel mulighed for i større grad at påvirke den rødgrønne regerings politik. CDU medvirkede i denne periode til i samarbejde med SPD at udarbejde flere større reformprojekter.
I starten af 2004 trådte den stadigt mere pressede forbundskansler Gerhard Schröder tilbage fra posten som SPD´s formand, til fordel for Franz Müntefering. Samtidig opnåede CDU ved valget til parlamentet i bystaten Hamburg et godt resultat. Efter en rejse til Tyrkiet udviklede Angela Merkel idéen om et «privilegeret partnerskab» frem for et fuldt medlemskab til Tyrkiet, som var regeringen Schröders erklærede politik.
I en tale den 20. november 2004 udtalte Angela Merkel med ordene "Det multikulturelle samfund har spillet fallit" sig kritisk til de rød-grønnes multikulturelle vision. Hun positionerede sig dermed stærkt i forhold til de store integrationsproblemer, som præger Tyskland, ved at fokusere på især muslimers manglende evne og vilje til at integrere sig.
Afslutningen på præsident Johannes Raus embedsperiode indebar, at Tysklands højeste embede skulle besættes på ny. Wolfgang Schäuble foreslog tidligt sig selv, og kunne håbe på støtte fra dele af CDU og CSU. Merkels modspillere i partiet som Roland Koch og Friedrich Merz var positive over for Schäubles kandidatur, og det samme var Edmund Stoiber. Horst Köhler, som var forholdsvis ukendt og ikke havde nogen egen politisk base, blev regnet som Merkels kandidat, og da han blev valgt den 23. maj 2004, blev det tolket som en videre udvidelse af hendes magtposition.
Landdagsvalgene og Europavalget i 2004 blev for CDU dog på trods af Merkels succes i partiet alt i alt skuffende, og nogle mente, det skyldtes samarbejdet med den rødgrønne regering om reformer. De regerende partier opnåede imidlertid endnu dårligere valg. 12. oktober annoncerede Merz i et brev til «kære Angela» at han trak sig fra ledelsen i partiet og fraktionen. 22. december 2004 gik Merkels generalsekretær Laurenz Meyer af, og blev efterfulgt af Volker Kauder.
Delstatsvalget i Nordrhein-Westfalen den 22. maj 2005 betød et enormt nederlag for SPD i delstaten, og dermed en yderligere skærpelse af en negativ trend for partiet, som havde stået på helt siden 2003. Den konservative opposition havde et klart flertal i Forbundsrådet, og kunne dermed effektivt blokere regeringens politik på grund af Tysklands to-kammer-system. Denne situation førte til, at forbundskansler Gerhard Schröder bestemte sig for at fremskynde det forbundsdagsvalg, som egentlig skulle finde sted i 2006.
Den 30. maj 2005 bestemte præsidierne i CDU og CSU ved et fælles møde, at Angela Merkel skulle være kanslerkandidat. På dette tidspunkt var Merkels modstandere i partiet marginaliseret. Merkel udnævnte et skyggekabinet kaldet «kompetenceteam». Den planlagte finansminister Paul Kirchhofs radikale tale om en ekstrem liberalisering af den tyske økonomi endte dog med at skræmme mange vælgere væk, og blev dermed en af hovedårsagerne til CDU´s forholdsvis skuffende resultat ved valget. I visse meningsmålinger havde partiet før Kirchhof ligget med over 50 procent af stemmerne.
Ved valget i september 2005 fik CDU/CSU 35,2 %, mens SPD fik 34,2 %. Merkel vandt sin egen valgkreds i Mecklenburg-Vorpommern med 41,3 %. Begge partier gik klart tilbage, men SPD mest, så CDU/CSU dermed var det største parti i forbundsdagen. CDU/CSU fik et væsentligt dårligere valg end de havde regnet med, og opnåede ikke det som havde været deres mål, et flertal sammen med FDP. Men den siddende regering bestående af SPD og De grønne mistede også sit parlamentariske grundlag. Det postkommunistiske parti PDS havde fået et kanonvalg, men da ingen ville arbejde sammen med dem, var der politisk dødvande imellem de to grupper i forbundsdagen, der ikke kunne mønstre et flertal.
I ugerne efter valget blev flere konstellationer diskuteret. De grønne afviste hurtigt ideen om en såkaldt Jamaica-koalition, bestående af CDU/CSU, FDP og De grønne. Gerhard Schröder fra SPD havde erklæret sig villig til at samarbejde med alle andre partier end det venstreekstreme protestparti, Die Linkspartei, som havde opnået et godt valg, og som ville have kunnet sikre ham fortsat flertal, hvis partiets erklærede mål ikke havde været at vælte den rødgrønne regering. Da liberale FDP også afviste at støtte en fortsat rød-grøn regering, blev det klart, at eneste mulige måde at få en regering i landet var et samarbejde mellem ærkerivalerne CDU/CSU og SPD. For at positionere sig bedst muligt gjorde Schröder op til forhandlingen krav på kanslerembedet, og henviste bl.a. til, at SPD var det største parti (fordi CDU og CSU i praksis er to partier, om end med et meget nært samarbejde, bl.a. fælles fraktion i Forbundsdagen). De konservative på sin side pegede på, at CDU/CSU var største fraktion. Først efter flere ugers politisk tovtrækning valgte Schröder at give afkald på kanslerembedet, og dermed banede han vejen for Merkel. I mellemtiden var Merkel demonstrativt blevet genvalgt som fraktionsleder for CDU/CSU med overvældende 219 af 222 stemmer, og havde dermed fået tydelig rygdækning i eget parti til at kræve retten til kanslerembedet.
10. oktober offentliggjorde SPD, CDU og CSU at man var nået til enighed om, at Merkel skulle vælges til kansler i en regering bestående af SPD og CDU/CSU. 12. november præsenterede partierne en koalitionsaftale som lagde grundlaget for regeringens politik. Som tak for kanslerposten fik SPD nogle af de største og vigtigste ministerposter. Gerhard Schröder trak sig som en del af aftalen ud af tysk politik.
Angela Merkel blev dermed den 22. november 2005 valgt til Tysklands første kvindelige kansler med 397 af 611 stemmer i Forbundsdagen. 202 stemte imod, 12 afstod fra at stemme. Merkel fik 51 stemmer færre end koalitionspartiene havde til sammen, hvilket kunne tyde på nogen utilfredshed blandt koalitionspartiernes medlemmer.
I forbindelse med koalitionsforhandlingerne erklærede Edmund Stoiber overraskende, at han ville give afkald på posten som finansminister, en post han ellers var blevet tiltænkt. Den officielle grund var, at Franz Müntefering gik af som SPD-leder efter at have tabt en intern magtkamp.
I den vigtige stilling som leder for Bundeskanzleramt valgte Merkel Thomas de Maizière, fætter til Lothar de Maizière.
Tiden som kansler blev præget af de store forskelle mellem de to partier CDU, kristendemokraterne, og SPD, socialdemokraterne, der politisk ikke kunne blive enige om særlig mange ting. Indenrigs- og udenrigspolitisk skete der derfor ikke de store ændringer.
I perioden cementerede hun dog sin egen position som Tysklands leder og som CDU's ubestridte lederskikkelse.
Ved valgkampen i efteråret 2009 stod de tidligere regeringspartnere CDU og SPD over for hinanden. De havde dog været fælles om regeringsstyringen og var klar over, at de også efter valget kunne blive tvunget til at fortsætte samarbejdet. Dette førte til en valgkamp med få modsætninger mellem landets to største partier og deres ledere – Angela Merkel og Frank Walter Steinmeier, der som udenrigsminister havde fået kørt sig i stilling som SPD's kandidat til kanslerposten.
Valget blev på trods af en smule tilbagegang en sejr for CDU's ønske om at danne regering sammen med det borgerligt-liberale FDP. Især det liberale FDP under ledelse af Guido Westerwelle fik et kanonvalg og tilsammen havde de to partier flertal i Bundestag.
Kansler Angela Merkel kunne derfor sammensætte en klart borgerlig regering. I regeringsprogrammet var der derfor en del borgerlige mærkesager at finde. Heriblandt lavere skat og en gennemgribende reform af sundhedsvæsenet.
Angela Merkel er fortaler for en tysk udenrigspolitik dybt forankret i det europæiske samarbejde, men med et USA-venligt element. Efter den tidligere kansler Gerhard Schröders konfrontatoriske linje med USA var det vigtigt for Merkel at demonstrere samarbejdsvillighed over den amerikanske regering.
I talen den 9. november 2009 for 20-året for Berlinmurens fald betonede hun vigtigheden af at kæmpe for demokrati og frihed over alt i verden. Ved samme lejlighed gjorde hun opmærksom på tyskernes særlige ansvar i lyset af Nazi-Tysklands forbrydelser.
I forbindelse med Eurozonens gældskrise danne Merkel politisk par med den franske præsident Nicolas Sarkozy i sådan en grad at et nyt begreb opstod: "Merkozy".
De to stod sammen over for Grækenland og ønskede en ændring af EUs traktat.
Merkel støttede Sarkozy i hans valgkamp om præsidentposten mod udfordreren François Hollande,
men efter præsidentvalget i Frankrig 6. maj 2012 lykønskede hun landets nye præsident François Hollande.
Merkel gav før 2005 ved flere lejligheder udtryk for modvilje mod at optage Tyrkiet i EU for i stedet at tilbyde Tyrkiet et privilegeret partnerskab. Som kansler har hun ikke villet udtale sig om emnet.

CSU, Christlich-Soziale Union in Bayern, er et tysk konservativt politisk parti, der udelukkende opererer i delstaten Bayern. 
Partiet blev grundlagt i 1946 som efterfølger til Bayerische Volkspartei, der blev opløst i 1933. CSU har siden sammen med det landsdækkende søsterparti CDU udgjort den såkaldte "unionsfraktion" i Forbundsdagen. Af historiske årsager er CSU fortsat som selvstændigt parti, og CDU findes således slet ikke i Bayern. Samarbejdet mellem de to er dog ikke uden problemer, og CSU's politik er i flere henseender mere konservativ og social end CDU's. I delstaten Bayern har CSU regeret uafbrudt siden 1957, oftest med absolut flertal. Ved delstatsvalget i 2003 fik CSU 60,7% af stemmerne. 
Formand er siden 2008 Horst Seehofer, der er ministerpræsident i Bayern.

Provinsen Øvre Schlesien ( tysk "Provinz Oberschlesien", polsk "Prowincja Górny Śląsk" ) var tidligere en prøjsisk provins i regionen Schlesien. Hovedstaden var Oppeln. Den bestod af to amter, Oppeln og Kattowitz. Provinsen blev nedlagt i 1945 og regionen overgivet til Polen og ligger nu i Województwo opolskie (aktuelt benævnt Øvre Schlesien ).
Oberschlesien havde et areal på 9.702 km med (1925) 1.379.278 indbyggere, svarende til 147 pr. km. 
I 1925 var 10,5 % evangeliske, 88,5 % romersk-katolske og 1 % jøder. 
Befolkningstilvæksten 1910—25 var 8,8 %.
I 1925 var 62 % tysktalende, 27 % tysk- og polsktalende og 11 % kun polsktalende. 
I 1926—27 fandtes 1.160 folkeskoler, 24 mellemskoler, 5 lyceer, 8 overlyceer, 2 kvindeskoler, 2 realskoler, 3 overrealskoler, 2 reformrealgymnasier, 5 realgymnasier og 12 gymnasier. 
Af arealet var 57 % agerland, 7,2 % eng, 1,4 % græsland, 27,5 % skov. 
I 1925 var af den erhvervsdrivende befolkning 43 % beskæftigede ved land- og skovbrug 34,7 % ved industri og håndværk og 11,9 % ved handel og samfærdsel. 
I 1925 fandtes 23.969 industrielle virksomheder med 199.782 personer beskæftigede. I 1926 fandtes 13 kulminer med 50.587 mand. Der udvandtes 17,47 mio. tons stenkul til en værdi af 189,6 mio. reichsmark. 6 mineselskaber beskæftigede 3.306 mand, og der udvandtes 497.000 tons bly-, sølv- og zinkmalm til en værdi af 16,5 mio. reichsmark. Desuden udvandtes 232.000 tons råjern, 442.000 tons råstål og 1,05 mio. tons koks. 
I 1926 fandtes 1104 km rigsjernbaner, 42 km privatbaner, 3972 km landeveje og 295 postkontorer. 
Oberschlesien var inddelt i 20 kredse og 6 stæder. Kredsen Lublinitz hed fra 1927 Guttentag. 
Bykredse:
Landkredse:
Bykredse:
Landkredse:

Opole () er en by i det sydvestlige Polen ved floden Oder med 125.992 indbyggere, hovedstad i voivodskabet opolskie. Byen har et areal på 96,2 km.
Byen var tidligere hovedstad i den prøjsiske provins Oberschlesien i regionen Schlesien.

Niederschlesien er en tidligere provins i Freistaat Preußen, der tilhører den historiske region Schlesien. Hovedstaden var Breslau. Niederschlesien bestod af to Regierungsbezirke, Breslau og Liegnitz. Det nuværende polske Voivodskabet Nedre Schlesien dækker størsteparten af dette område efter delingen mellem Tyskland og Polen i 1945.
26.616 km med 3.132.135 indbyggere, 118 pr. km. 1910—25 udgjorde befolkningstilvæksten 4,7 %.
I 1925 boede 51,9 % af befolkningen i byerne, heraf 17,8 % i Breslau.
I 1925 var 67,7 % evangeliske, 29,6 % romersk-katolske og 1 % jøder.
I 1927 fandtes 3.266 folkeskoler, 94 mellemskoler, 24 lyceer, 3 overlyceer, 5 studieanstalter, 11 kvindeskoler, 3 realskoler, 10 overrealskoler, 5 realprogymnasier, 1 progymnasium, 18 realgymnasier, 25 gymnasier, 1 universitet og 1 teknisk højskole i Breslau.
1926 fandtes 50,2 % agerland og have, 11,1 % eng og græsgange, 29 % skov. På 434 ha dyrkedes vin.
1925 var 36 % af den erhvervsaktive befolkning beskæftigede i land- og skovbrug, 37,5 % i industri og håndværk, 14,6 % i handel og samfærdsel. 1926 produceredes 5,59 mio. t kul til en værdi af 72,6 mio. reichsmark i 14 miner af 29.107 mand. I 1925 fandtes 91.773 industrielle virksomheder med 591.024 mand beskæftigede.
I 1926 fandtes 3.016 km rigsjernbaner, 119 km privatbaner, 12.016 km provins- og kredsveje samt 880 postkontorer.
Provinsen var delt i 2 Regierungsbezirke, 42 landkredse og 9 byer.

Dette er en liste over Bøhmens regenter. Disse har gennem tiderne været henholdsvis hertuger, konger og dronning af Bøhmen. Ud over at herske over Bøhmen har nogle samtidig hersket over det tysk-romerske rige og Østrig. Herskerne er listet indtil Bøhmen blev en del af Tjekkoslovakiet i 1918 efter 1. verdenskrig, hvor den nye republik blev udråbt i Prag.

Statsminister er titlen på regeringslederen i de nordiske lande. I andre lande anvendes andre titler for regeringslederen, selv om titlen statsminister til tider også anvendes på dansk for regeringslederen i andre lande med parlamentarisk statsform.
Titlen statsminister anvendes også udenfor Norden, men har her et andet indhold, ligesom den historisk er anvendt i de nordiske lande med en anden betydning.
Indtil 1848 betød "Statsminister" i Danmark en minister, som var medlem af Gehejmestatsrådet. Den danske regeringsleder havde titlen premierminister fra 1848 til 1855, og derefter titlen konseilspræsident fra 1855 til 1918. Fra 1918 brugtes titlen statsminister om regeringslederen som fastlagt i Grundloven af 1915. Den første danske regeringsleder med titlen statsminister var Carl Theodor Zahle fra Det Radikale Venstre, der havde været konseilspræsident siden 1913.
I Storbritannien bruges ordet statsminister ("minister of state") om et embede, hvis indehaver er juniorminister. Juniorministre er medlem af regeringen men ikke kabinettet, og i deres daglige arbejde tager de imod ordre fra og rapporterer til en ledende statssekretær ("secretary of state").

Treblinka var en nazistisk udryddelseslejr i nærheden af landsbyen Treblinka i voivodskabet Masovien i det tysk-besatte Polen under 2. verdenskrig. Næstefter Auschwitz var det den udryddelseslejr hvor flest jøder blev slået ihjel. 
Antal dræbte er omdiskuteret. Polske myndigheder satte det til 750.000. Vesttyskland satte det tidligt i 1971 til 900.000, efter at nye bevis forelå. Kommandanten Franz Stangl blev dømt ud fra dette tal. Stationsforstanderen i Treblinka, Franciszek Zabecki, stod fast på, at tallet var langt højere: "JEG ved det; de andre gætter kun. Der var ingen tyske papirer som bevis, udover dem, jeg fik fat på og gemte – og de er ufuldstændige. Men jeg stod der på stationen, dag ud og dag ind, og noterede tallene, der stod med kridt på hver enkelt vogn. Jeg har lagt dem sammen, igen og igen. Antal dræbte i Treblinka var 1.200.000, og det er der overhovedet ingen tvivl om." 
Egentlig var der tale om to lejre. Tyskerne åbnede den første omkring 4 km fra jernbanestationen i december 1941 som en lille tvangsarbejdslejr. Indsatte arbejdede enten i den nærliggende grusgrav eller med kunstvanding i området. Lejren blev drevet af 20 SS-mænd og 20 ukrainske vagter. 
Den næste, hemmelige lejr – benævnt "T.II" i sagspapirer —lå 1,6 km fra den første og var en ren udryddelseslejr for jøder som del av "die Endlösung", dvs. holocaust. Treblinka II var i lighed med Belzec og Sobibor en del af Aktion Reinhard, og blev bygget som den tredje og sidste i rækken. Den var i funktion fra 23. juli 1942 til 19. oktober 1943. Her blev jøder, samt flere tusinde sigøjnere, skudt eller myrdet i lejrens 13 gaskamre ved hjælp af kulilte. De døde blev brændt i store gruber eller begravet i massegrave, og senere opgravet og brændt for at slette sporene. 
Den åbnede 23. juli 1942, da evakueringen af Warszawa-ghettoen blev iværksat. Stationsforstanderen Zabecki beskrev togets ankomst, hvor det første tog kunne høres langt borte fra; ikke kun pga. bulderet, da det passerede broen over floden Bug, men pga. hyppige skud fra vagternes rifler og automatvåben. Som meldt bestod toget af tres lukkede vogne, stopfyldt af mennesker i alle aldre. Vogndørene var låst; lufteventilerne dækket af pigtråd. Adskillige SS-mænd, med automatvåben parat til skud, stod på togets dørtrin eller lå på tagene. ""Med oprullede ærmer lignede de slagtere…Uden at et ord var udtalt, forstod vi tragedien, idet nybyggere ikke ville have krævet et sådant vagthold, som var der tale om farlige forbrydere. SS-mændene bandede og skreg til de tyske jernbanefolk om at skynde sig. På vognene så vi kridtmærker, som opgav antal mennesker i hver vogn. Det samlede antal med toget var mellem 8.000 og 10.000. Alle i toget var tvunget til at stå op, uden tilstrækkelig luft eller adgang til toiletter. Det var som at rejse i en bagerovn. Varmen, manglen på frisk luft og det varme vejr skabte forhold, som ikke en gang raske unge mennesker kunne magte. Gråd, støn, protester, bønner om vand. Gennem nogle luftehuller kiggende rædselsslagne mennesker ud, og spurgte håbefuldt:" "Hvor langt er det til de gårde, hvor vi skal arbejde?" "Tyve vogne blev frakoblet og kørt på et sidespor ind i lejren. Kort efter kom den tom tilbage. Dette blev gentaget to gange, til alle tres vogne var tømt. Tomme kørte de tilbage til Warszawa efter flere "nybyggere"."" 
Derefter kom togene dagligt. Inden to uger var omme, var folk i gang med flugtforsøg, iblandt 100 fra en eneste transport. Tre gange i starten ankom en vogn helt tom. Hver gang blev de ukrainske vagter bragt til en kælder inde i lejren og henrettet som straf. I sommervarmen led folk forfærdeligt af tørste, og i starten prøvede de tyske jernbanefolk at hjælpe dem til drikkevand, mens toget stod ved stationen; men efter nogle dage blev det forbudt. Lokalbefolkningen prøvede alligevel at komme med vand, indtil tyskerne begyndte at skyde efter dem. Folk var skrækslagne; efter kort tid trængte en frygtelig stank ud fra lejren. 
Treblinka II var udformet som en dødsfabrik, med samlet område på kun omkring 400 x 600 meter. Den øvre del, "Todeslager" (= dødslejren), bestod af gaskamre og installationer for at blive af med ligene – den første tid i kalkede grave; fra foråret 1943 blev de brændt på jernsviller, kaldt "grille". Massegravene blev åbnet, og de døde derfra hentet op og brændt. I dødslejren var også barakker for arbejdsjøder, omtalt som "Totenjuden" (= "dødsjøder"). Mændene håndterede ligene; tolv piger lavede mad og gjorde rent. I den øvre lejr blev mindst 265.000 jøder fra Warszawa dræbt. Senere kom der også jøder fra andre steder i Polen, samt fra Tyskland, Østrig, Tjekkoslovakiet, Holland, Belgien, Frankrig og Grækenland. "Todeslager" rummede efterhånden 13 gaskamre. Treblinka blev fra juni-august 1942 ledet af lægen dr. Eberl. Ifølge overlevende havde vagtpersonalet under dr. Eberl "snapseflasken i den ene hånd, pisken i den anden". Fra august 1942 til august/september 1943 blev ledelsen overtaget af den effektive Franz Stangl, som var overført fra Sobibor; og endelig fra september 1943 til november 1943 af Kurt Franz. 
Den nedre lejr bestod af "Sortierungsplatz", hvor arbejdsjøder blev udvalgt, og resten sendt i gaskammeret. Her var også barakkerne, hvor ofrene klædte sig af; kvinderne fik håret barberet af, og blev undersøgt indvendigt efter skjulte værdisager. Her var "Himmelfahrtstrasse" (= "Himmelfartsvejen"), 100 meter lang og omgivet af et tre meter højt pigtrådsgærde, indflettet med grene, der skjulte alt indsyn. Her blev de nøgne fanger, fem i bredden, til sidst jaget op til gaskamrene. I den nedre lejr var også arbejdsjødernes barakker og deres latrine, som de kunne måtte benytte et vist antal minutter, mens en jøde, udklædt som rabbi, var sat til at passe tiden på et ur. Her var også "Appelplatz", hvor arbejdsjøderne blev opstillet to gange dagligt. Denne plads blev også benyttet til koncerter, afstraffelser og henrettelser, samt Kurt Franz’ idé om sport, dvs. kapløb og boksekampe, der først var færdige, når taberne var døde. I den nedre lejr var også "Lazarett" (= sygehuset), som kun var fire vægge uden tag, og en indvendig grube, der altid brændte. Hertil bragte man gamle og syge, trak deres tøj af, satte dem overfor gruben og skød dem bagfra, så de faldt direkte ned i infernoet. 
Lejren var omgivet af to pigtrådgærder; det inderste gærde var tildækket af trægrene for at skjule det, som foregik. Lejren blev drevet af 20-25 tyske og østrigske SS-mænd; dertil 80-120 vagter, for en stor del "Volksdeutsche" ("folketyskere", dvs. folk fra etniske, tyske minoriteter) og ukrainere. I perioden med flest transporter – efteråret og vinteren 1942 – var der hele 1.000 arbejdsjøder. Stangl var optaget af at disponere en dygtig arbejdsstyrke, og udnævnte "Hofjuden" (= "hofjøder") som fik særlige armbind at gå med, så de ikke ved en fejl blev slået ihjel. De fleste var mænd i fyrrerne; læger, ingeniører, arkitekter, de fleste fra Warszawa. 
Det lille antal, der ikke blev dræbt ved ankomst, blev udvalgt til Sonderkommandoer, som levede på lånt tid. Værdisager blev registreret af jøder, omtalt som "guldjøder", under SS-manden Franz Suchomel, som også havde ansvar for skrædderiet. SS og ukrainerne valgte de bedste ting fra de myrdedes ejendele. Derefter kom ukrainerne til guldjøderne og byttede varer mod guld, dollars eller smykker, som de ellers ikke fik tilgang til; de bevogtede lejren, men indenfor gærdet var den drevet af jøder, og kontrolleret af SS. 
Stangls første forslag til forbedringer i Treblinka var at sætte toiletspande langsmed "Himmelfarten", da folk gjorde fra sig af skræk undervejs til gaskammeret. I stedet blev to arbejdsjøder sat til at gøre vejen ren efter hver transport. I september 1942 oprettede Stangl "den blå kommando", arbejdsjøder med blå armbind, der tog imod på perronen, når transporterne kom. Hvis transporterne kom fra Vesteuropa, blev der lagt vægt på en høflig modtagelse. De nyankomne blev bedt pænt om at stige ud af toget, i kontrast til transporterne fra Østeuropa, hvor folk blev slået og skreget til fra første øjeblik. "Den røde kommando" ventede i gaskammeret, fik folk til at klæde sig af, og råbte: "Ganz nackt. Schuhe zusammenbinden. Geld und Dokumente mitnehmen." (= "Alt tøj af. Bind skoene sammen. Tag penge og papirer med.") Nogle undersøgte kroppens hulrum efter skjulte værdier; andre barberede kvindernes hår af; det blev så desinficeret, inden det blev sendt til Tyskland for at stoppes i madrasser. Mens de om vinteren ventede udenfor gaskammeret i kulden, frøs fødderne fast til jorden; mødrene måtte rykke de små løs. 
I de første måneder under dr. Eberl kunne en jøde udpeges af en SS-mand til at gøre arbejde i stedet for at sendes i gaskammeret - men blive dræbt af en anden SS-mand en time senere. Tidligt i 1943, da der var få transporter, blev SS-mændene klar over, at deres trygge tilværelse langt fra fronten afhang af, at de gjorde sig uundværlige ved at kunne vise til veldrevne lejre. Til den opgave behøvede de dygtige arbejdsjøder. Men sommeren 1943 blev alt igen usikkert, fordi russerne nærmede sig. 
Stationsforstander Zabecki, SS og overlevende fanger samstemmer i, at lejren ikke lå afsondret. Bøndernes marker, hvor de arbejdede hele dagen, lå helt ind til gærdet. Helt fra Warszawa kom der tilrejsende, som stod ved gærdet og tuskhandlede med de ukrainske vagter. Disse kvinder, kaldt "Spekulantinnen", slog også telt op udenfor. SS-manden Christian Wirth trak ved en anledning tolv af dem ind i lejren og fik dem pisket. Derefter blev de sendt til Treblinka I. Ukrainerne fik efterhånden mange penge mellem hænderne, så der kom også tilrejsende prostituerede. I efteråret 1942 forlød det, at tyve togvogne blev gjort i stand til noget ved stationen. Lokalbefolkningen fik fuldstændig panik ved tanken på, at nu var turen nok kommet til dem. Samme aften rejste mange, og næsten kun voksne mænd var tilbage. De havde sendt familien væk. 
Stedet var ingen hemmelighed. Der var ansat tre polske piger til at lave mad for SS, og på fridage tog de piger hjem. Dertil kunne stanken mærkes, flere km væk. 
Den argentinske jøde Meir Berliner var i Warszawa med sin familie, da krigen brød ud. De blev deporteret til Treblinka, hvor Berliner blev udvalgt til arbejdsjøde, mens hans kone og datter blev sendt i gaskammeret. 11. september 1942 blev der udvalgt arbejdsjøder, som skulle dræbes samme dag. Berliner trak en kniv frem, brød ud af rækken og stak SS-manden Max Bialas ned bagfra. Berliner blev stående, og vagterne slog ham i hjel med spadeslag. Kurt Franz kom til, beordrede lejrens "ældste", Galewski, til at stå forrest, slog ham med pisken, og sagde, at hvis noget sådant skete igen, ville Galewski selv blive henrettet. Christian Wirth blev tilkaldt. Han beordrede ti mænd udvalgt og skudt med det samme. Af resten blev der næste morgen udvalgt 150, som blev skudt som straf for Berliners handling. Max Bialas døde af sine skader, og blev hædret ved at få ukrainernes vagthytter opkaldt efter sig. 
2. august 1943 gjorde Treblinkas fanger oprør. De lykkedes i at få fat i våben fra SS’ lager, angreb de tyske og ukrainske vogtere, og satte ild til flere af bygningerne. Selv om de blev beskudt fra vagttårnene, klarede mange fanger at bryde gennem lejrens pigtrådsgærde. Det var en mandag, og smeltende varmt. Kommandant Stangl blev observeret døddrukken. Næstkommanderende Kurt Franz og tyve af hans mænd var borte fra lejren. Den tjekkiske jøde Richard Glazar, som overlevede, forklarer at kl. 14 kom en besked fra oprørsledelsen om, at fra det øjeblik skulle ingen jøde dø. Hvis nogen blev truet, skulle opstanden straks iværksættes. Kl. 15:50 skal den jødiske stikker Kuba have sagt noget til SS-manden Küttner, og lige efter begyndte Küttner at slå løs på en jødisk dreng. Dermed blev der givet signal, måske to timer før planlagt. Glazar beskrev opstanden som kaotisk. Granater og flasker med benzin eksploderede; brande brød ud nærmest omgående; og der blev skudt overalt. Også dødslejren stod i flammer. Berek Rojzman – den eneste overlevende fra Treblinka, der valgte at blive boende i Polen – havde som opgave at uskadeliggøre den ukrainske vagt i vagttårnet i lejrens østligste ende, ved markerne, hvor polske bønder og fanger fra Treblinka arbejdede. Vagten slappede af i shorts i sommervarmen, og da Rojzman, som kendte ham, råbte: "Løb, Mira, russerne kommer!" og tog hans gevær, løb vagten uden protester. 
Den tjekkiske mekaniker Standa Lichtblau sprængte garagen i luften med benzin; dermed startede han opstandens største og vigtigste brand, men omkom selv i den. Fotografen Zhelo Bloch, som ledede opstanden i lejrens øvre del (dødslejren), omkom også. Rudi Masarek, som kun var halvt jøde, og derfor kom til Treblinka af egen fri vilje, da hans jødiske kone blev deporteret derhen, døde. Galewski, lejrens "ældste", som oprørerne havde svoret en ed til aftenen før, omkom også. En polsk kvinde, Helen Sucha, skjulte en af de flygtede jøder. Tyskerne sendte hende som straf til Treblinka I. Hun kom aldrig tilbage. Krematorierne stod urørte, og Stangl sagde: ""De fjolser, hvorfor brændte de ikke dem?" 
70 år efter opstanden, i august 2012, var kun to af Treblinkas jøder i live: Kalman Tagiman og Samuel Willenberg, der som nittenårige ankom lejren. Kalman fortalte, hvordan han, efter at have løbet i et kvarter, vendte sig om og så, hvordan lejren brændte bag ham: "Hagekorsflaget brændte og faldt ned. Alt brændte. Følelsen var uvirkelig." "Jeg kravlede simpelthen over gærdet. Andre var allerede flygtet den vej, og der var tæpper og brædder lagt over gærdet, så vi kom over. Tyskerne jagtede os til hest og i biler. Nogle af de flygtende havde våben. Jeg løb sammen med en gruppe, der havde en riffel og revolvere, de skød med, så tyskerne trak sig tilbage."" Den femtenårige Hershl Sperling blev fanget, men overbeviste tyskerne om, at han havde været polsk, politisk fange, og endte i stedet i Dachau, som han også flygtede fra. Som enkemand i Glasgow valgte han i 1989 at begå selvmord. 
Stikkeren Perla (eller Paulinka), som havde røbet mindst seks jøder til Küttner og forårsaget deres død, blev fundet efter opstanden med hovedet knust, på stien hvor hun havde forsøgt at flygte op til dødslejren. Stangl sad i telefonen. Henved kl. 18 lød det, som om der var fanget fyrre flere, end der var undsluppet, og han bekymrede sig for, om der også blev skudt forbipasserende. 
Efter opstanden kom der stadig transporter fra Bialystok. 18. august 1943 ankom "Pj 202" ("Pj" betød "polske jøder"). Den sidste transport var "Pj 204" 19. august med 39 vogne fra Bialystok. Derefter blev bygningerne revet, lupiner og nåletræer plantet, og en lille bondegård bygget af murstene fra de nedrevne gaskamre. Her blev ukraineren Strebel bosat med sin familie. Fem vogne med Sonderkommandoer forlod Treblinka 20. oktober 1943 med kurs for Sobibor, hvor de blev dræbt. 23. juli 1944 blev de sidste fanger dræbt. De var holdt i live kun for at arbejde med at skjule sporene efter lejren og det, der var foregået. Tidligt om morgenen drak vagterne sig mod til og begyndte nedskydningen. Kun snedkeren Max Levit overlevede og blev liggende under de døde til det blev mørkt, og han kunne krybe i skjul i skoven. 
SS-mændene forlod lejren i to lastbiler få dage senere, efter at have dræbt de sidste 25-30 arbejdsjøder i Treblinka - deriblandt tre piger. En af dem var den rødblonde Tchechia Mandel (også stavet "Chesia Mendel") fra Lviv - den eneste af jøderne, tyskerne altid havde sagt "De" til i stedet for "du". Lige efter frokost var beskeden kommet fra en SS-mand: ""Jetzt muss es ja einmal dran kommen" (). Tchechia lo hånligt og sagde, at hun aldrig havde troet på tyskernes fagre løfter: "Ja, dræb du os bare. Men gør mig den tjeneste ikke at bede OS om at tage tøjet af."" 
Den Røde Hær fandt ved sin ankomst sidst i juli 1944 overlevende fanger. Den kendte journalist Vasilij Grossman var med til at skrive bogen "Helvedet i Treblinka". Her fortæller han, hvordan jøderne var blevet fortalt, at de skulle arbejde på gårde i Ukraina; de kunne medbringe mad og tyve kilo bagage. I mange tilfælde tvang tyskerne dem til at købe billet til "Ober-Majdan", som var Treblinkas kodenavn. 
Kommandanten Franz Stangl blev i 1970 interviewet af Gitta Sereny og portrætteret i hendes bog "Into that darkness". Stangl ankom Treblinka sensommeren 1942 beordrede ti nye og større gaskamre bygget i lejren og muliggjorde derved 22.000 drab dagligt. I 1943 blev han og andre lejrledere sendt til den italienske front, muligvis i håb om at de ville blive dræbt der og tage hemmeligheden om lejrene med i døden. Først 13. maj 1970 blev han ført for retten i Tyskland og anklaget for drab på 1,2 millioner mennesker. Dommen faldt i december: Livsvarigt fængsel som medskyldig i drab på 900.000 mennesker. 
Janusz Korczak drev et børnehjem i Warszawa. 5. august 1942 blev han sammen med hjemmets 192 børn deporteret til Treblinka. Han gik i spidsen for følget gennem gaderne til toget. Der hjalp han hvert enkelt barn ind i vognen og bad om lidt vand til dem, der besvimede i sommervarmen. Mindestenen over Korczak er den eneste i Treblinka, der er tilegnet en enkeltperson. 
Overlevende fanger fra Treblinka genkendte John Demjanjuk som vagten, de kaldte "Ivan den grusomme". Han blev frataget sit amerikanske statsborgerskab i 1981 og udleveret til Israel for retsforfølgelse, men døde 91 år gammel på et plejehjem. 
Michal Kalembasiak og Karol Ogrodowczyk besøgte Treblinka den 12.september 1945, og tog nogle af de første fotografier af lejren efter krigen. Området var gravet op og fyldt af huller, nogle var flere meter dybe, med knogler spredt rundt om. Tusinder måtte have gravet på stedet for at skabe sådan et månelandskab. De, der var optaget af at si asken af de døde, gad ikke at svare, når de blev spurgt om, hvad de lavede. Kalembasiak og Ogrodowczyk rapporterede til den jødiske historiske kommision i Warszawa at de, der om dagen berigede sig ved at grave guld i dødsmarkerne, om natten plyndrede deres naboer for, hvad de havde fundet. I en hytte få meter fra huset, hvor de to overnattede, blev en kvinde tortureret med åben ild for at afsløre, hvor hun gemte guld og andre værdier. Forfatterinden Rachela Auerbach, der besøgte lejren i november 1945, kaldte et kapitel i sin bog om Treblinka, "Det polske Colorado": ""Røvere med spader er overalt. De graver, leder, trækker frem knogler og kropsdele. Måske noget stadig kan findes, måske en guldtand?" 
Polske myndigheder har med omhu rejst et mindesmærke over dem, der døde i lejren. Træer og buske, som tyskerne fik plantet som kamuflage for at skjule folkemordet, har vokset sig store. 17.000 stene i forskellige farver og størrelser minder om de byer og steder, der kom jøder fra. Størst er stenen til minde om jøderne fra Warszawa-ghettoen. 
Under Treblinka-Processerne i Düsseldorf i 1964/65 mod ti af vagterne i Treblinka var fotografier taget af den østrigske soldat Hubert Pfoch (1920-2008) af væsentlig betydning. Pfoch, som overlevede krigen og senere blev medlem af byrådet i Wien, var på vej til østfronten, da hans tog gjorde holdt for natten ved Siedlce. Soldaterne hørte skud, og Pfoch noterede i sin dagbog, at omkring 7.000 mennesker i alle aldre sad eller lå på platformen overfor. Straks nogen forsøgte at rejse sig, skød vagterne mod dem. Næste morgen, 22. august, fik soldaterne høre, at det var en transport af jøder. Jøderne råbte, at de havde været undervejs i to døgn uden vand eller mad. Da de nu blev tvunget om bord i kvægvogne, blev soldaterne vidne til frygtelige optrin. Ligene af dem, der var dræbt om natten, blev af jødisk hjælpepoliti smidt om bord i en lastbil i fire omgange, før alle var fjernet. Vagterne, som var ukrainske SS-frivillige, tvang 180 personer ind i hver vogn. De skreg til jøderne og slog dem så hårdt, at riffelkolberne gik i tu. Folk tryglede om vand i sommervarmen og tilbød soldaterne 5.000 zloty (2.500 Reichsmark) for en kop vand. Nogle klatrede ud gennem lufteventilerne, og blev skudt i det øjeblik, de sprang ned. Syge om hjertet af blodbadet så soldaterne en mor springe ned med sit spædbarn; vagten var stolt af, at han dræbte begge med det samme skud gennem deres hoveder. Soldaterne fik sin officer til at protestere overfor den ansvarlige SS-officer, som til svar brølede, at hvis disse "Ostmarkler" (= østrigere, af Ostmark = Østrig som tysk provins) ikke brød sig om synet eller holdt kæft, ville han med glæde fremskaffe en vogn til, "så de kunne slå følge med jøderne og krigshidserne og lære Treblinka at kende". Troppetransporten kørte så derfra. Mindst 50 døde, nogle helt nøgne, lå langs sporet, og blev fjernet af jødisk politi, som forsynede sig af eventuelle værdigenstande. Det blev sagt, at Treblinka var en aflusningslejr. Men da troppetoget nåede frem til Treblinka station, stank stedet af rådnende lig, så flere soldater kastede op. Toget med jøderne stod allerede ved stationen. Pfoch skrev i sin dagbog – og det her var i "august 1942" – at "300.000 er samlet her. Hver dag gasses og brændes ti-femten tusinde." Af frygt for, at hans dagbog kunne blive fundet, tilføjede han: "Det siges, at våben er fundet i ghettoerne, og det er grunden til disse modtiltag."" 
Den 11 oktober 1942 blev jøden Chil Rajchman (1914-2004) deporteret til udryddelseslejren. Som en såkaldt "arbejdsjøde", undgik han døden, mens hans søster umiddelbart efter ankomsten omkom i en af gaskamrene. Han arbejdede blandt andet med at fjerne håret og tænderne fra ofrene og senere at transportere ligene til massegravene. Under "Opstanden i Treblinka" den 2. august 1943, lykkedes det ham at flygte fra dødslejren. Han overlevede flugten og udvandrede efter krigen til Uruguay. I 2009 publiceredes Rajchmans erindringer på flere sprog og i 2010 udkom den danske oversættelse: "", som er en skildring af det hårde liv i lejren. 
Rajchman optrådte som vidne i flere NS-Processer, blandt andre i Treblinka-Processen mod Kurt Franz, Treblinkas sidste lejrkommandant inden lejren blev nedlagt i november 1943. 
m= Noter ==

"
Virginia er en stat i USA, der normalt regnes som den nordligste sydstat. Statens hovedstad er Richmond, mens Virginia Beach er den største by.
Virginia er blandt andet kendt for sin tobak, men producerer også en del virginiavin, der dog hovedsageligt sælges lokalt.
Virginia blev optaget som USA's 10. delstat den 25. juni 1788. Staten er blandt andet kendt som "Præsidenternes Moder" da flere amerikanske præsidenter er født her end i noget anden delstat.
Da Virginia blev en engelsk koloni, boede der en række oprindelige amerikanske stammer i området, bl.a. cherokee, chickahominy, mattaponi, meherrin, nansemond, pamunkey, powhatan og rappahannock.
Spanske opdagelsesrejsende nåede Chesapeake Bay-regionen, og i 1584 blev området udforsket af Walter Raleigh. Elizabeth 1. af England gav hele området navnet Virginia, som kom til at gælde for hele kystområdet fra South Carolina til Maine. Den første engelske bosættelse i den Nye Verden, Jamestown, grundlagdes i 1607 og blev opkaldt efter kong James I. Byen var hovedstad i Virginia-kolonien indtil 1698, hvor statsforsamlingen brændte ned, og hovedstaden blev herefter flyttet til byen Williamsburg, opkaldt efter kong William III. Området fik sit tilnavn "The Old Dominion" af kong Charles II på grund af Virginias loyalitet over for kronen under den engelske borgerkrig.
Under USA's uafhængighedskrig blev hovedstaden flyttet til Richmond i 1780 af guvernøren, Thomas Jefferson, som var nervøs for, at Williamsburgs beliggenhed gjorde byen sårbar over for et britisk angreb. I 1781 besejrede amerikanske tropper briterne ved slaget ved Yorktown, hvilket afstedkom britisk overgivelse og førte til krigens ophør og koloniernes selvstændighed. 
I 1788 blev Virginia en del af USA.
Virginia var en af staterne, som brød ud af Unionen den 17. april 1861 og handlede selvstændigt, indtil Virginia blev en del af Amerikas Konfødererede Stater under den amerikanske borgerkrig. I 1863 rev 48 amter mod nordvest, som var forblevet trofaste over for Unionen, sig løs og dannede staten "Kanawha", som senere blev til delstaten West Virginia Flere slag blev udkæmpet på Virginias territorium end nogen andre steder i USA under borgerkrigen, og byen Richmond fungerede som hovedstad for Amerikas Konfødererede Stater. Virginia blev formelt igen en delstat i USA den 26. januar 1870.
Den nuværende guvernør i Virginia er Terry McAuliffe fra det demokratiske parti. Virginias parlamentsbygning i Richmond blev tegnet af Thomas Jefferson, og dens grundsten blev lagt i 1785. 
Det demokratiske parti sad solidt på magten i Virginia i første halvdel af det 20. århundrede, men mistede ligesom i andre sydstater fodfæstet i takt med partiets drejning mod venstre. I 1970 fik delstaten sin første republikanske guvernør i samme århundrede. Virginia har også stemt for en republikansk kandidat ved de fleste præsidentvalg siden 1952, undtagen ved de to seneste valg i 2008 og 2012 samt ved et demokratisk jordskredsvalg i 1964 da sydstatsmanden Lyndon Johnson blev valgt som præsident. Virginia var til gengæld den eneste sydstat, der stemte for Gerald Ford og ikke Jimmy Carter ved valget i 1976.
Men på det seneste har demokraterne altså igen fået flere stemmer i Virginia, som nu betragtes som en svingstat. Demokraterne opnåede flertal i delstatens Senat i 2007, men i 2014 fik republikanerne igen et snævert flertal. I delstatens andetkammer, House of Delegates, har republikanerne til gengæld bevaret et solidt flertal på over to tredjedele. Ved præsidentvalget i 2004 opnåede John Kerry en stemmeandel på 45,48%, den højeste andel for demokraterne siden 1976, hvorefter Barack Obama som nævnt vandt flertal i staten ved de to følgende valg. Det nordlige Virginia nær Washington, DC stemmer typisk demokratisk, mens de landlige områder, der engang var demokraternes højborg, fortrinsvis stemmer på republikanerne.
Ved midtvejsvalget i 2006 opnåede demokraterne at få én af Virginias to pladser i USA's Senat, hvilket sikrede et demokratisk flertal på nationalt plan også i Senatet. Allerede to år senere, i 2008, tabte republikaneren John Warner den anden senatspost til forhenværende guvernør Mark Warner, så demokraterne nu har begge statens poster i Senatet. Republikanerne har til gengæld 8 ud af delstatens 11 pladser i Repræsentanternes Hus.
Virginia grænser til West Virginia, Maryland, og District of Columbia (på den anden side af Potomac-floden) mod nord, til Chesapeake Bay og Atlanterhavet mod øst, til North Carolina og Tennessee mod syd og til Kentucky og West Virginia mod vest. 
Bugten Chesapeake Bay deler staten og en eksklave befinder sig på bugtens østlige side. Bjergene Blue Ridge Mountains ligger mod vest.
Virginias langstrakte form fra øst mod vest betyder, at byområderne i det nordlige Virginia ligger tættere på New York og New England end på delstatens sydvestlige hjørne, som til gengæld ligger tættere på otte andre delstaters hovedstæder end på Virginias hovedstad, Richmond.
Virginia har én nationalpark: Shenandoah National Park. 
Klimaet er mildt sammenlignet med andre områder i USA. Området øst for bjergkæden Blue Ridge har et subtropisk klima, mens området vest for bjergene har et fastlandsklima. Der er dog betydelige variationer, idet højden går fra 0 meter ved Atlanterhavet til 1.746 m på toppen af Mount Rogers. Havet har med indflydelsen fra Golfstrømmen typisk en mildnende effekt, men giver dog også risiko for orkaner. Omvendt giver kolde luftstrømme fra bjergene en modsat effekt, uden at sne dog er særlig normalt i kystområderne. Der er gennemsnitligt 2 tornadoer om året.
Richmond er Virginias hovedstad, og Stor-Richmond har et befolkningstal på mere end 1,2 mio. Virginia Beach er befolkningsmæssigt den største by i delstaten efterfulgt af Norfolk og Chesapeake.
Ifølge "Bureau of Economic Analysis" var Virginias bruttodelstatsprodukt 326,6 mia USD i 2004 og den gennemsnitlige personlige indkomst 35.477 USD.
In 2006 udråbte Forbes Magazine Virginia som den delstat, der havde det bedste erhvervsklima grundet statens økonomiske vækst, erhvervsomkostninger og livskvalitet. 
Virginias økonomi er balanceret med forskellige indtægtskilder. Delstaten har bl.a. militære installationer, kvægavl, tobaks- og jordnøddedyrkning, og soja blev for nylig den mest udbyttegivende afgrøde. Vingårde, bl.a. langs Blue Ridge Mountains er blevet stadig mere populære. Det nordlige Virginia, som en gang blev regnet som centrum for statens mælkeproduktion, er nu hjemsted for software, kommunikation, konsulentvirksomhed, forsvarsindustri, diplomati og et antal statslige forvaltninger. Amterne Loundon County og Fairfax County i det nordlige af staten var de 2 amter, der havde de højeste medianindkomster pr. husholdning i 2006 i hele USA.
Virginia, som blev anset for den rigeste sydstat før borgenkrigen, kom sig over borgenkrigen og den store depression hurtigere end resten af syden. Også i dag er Virginia en af de mest velstående delstater i syden.
Blandt offentlige myndigheder, som har deres hovedkvarterer her, er CIA og USA's forsvarsministerium. Der anvendes mange offentlige midler i det nordlige Virginia, især på militærindustri. Byområdet Hampton Roads bruges ekstensivt af bl.a. USA's flåde såvel som USA's luftvåben og NASA, og det har den største koncentration af militære baser og faciliteter i noget byområde i verden.
Ifølge foreningen "American Electronics Association" har Virginia den højeste koncentration i USA af teknologiarbejdere. Computerchips blev delstatens vigtigste eksportvare i 2006 efter de traditionelle eksportvarer kul og cigaretter. 
I 2013 havde Virginia en anslået befolkning på 8.260.405, hvilket var en stigning på 3,2% i forhold til 2010. I 2006 var 8,14% af befolkningen født i udlandet.
De største ophavsgrupper i Virginia er: afro-amerikanere (19,6%), tysk-amerikanere (11,7%), amerikanere (11,2%), engelsk-amerikanere (11,1%) og irsk-amerikanere (9,8%).
Eftersom Virginia var den største og rigeste koloni, var ca. halvdelen af befolkningen i kolonitiden sorte slaver, som arbejdede i tobaks-, bomulds- og hampeplantager. I begyndelsen kom disse slaver fra det vestlige Centralafrika, især Angola. I det 18. århundrede nedstammede halvdelen af de sorte dog fra diverse etniske grupper fra regionen omkring Niger-deltaet i det nuværende Nigeria. Den store migration blandt afro-amerikanerne fra det landlige syd til det urbaniserede nord formindskede dog de sortes andel af Virginias befolkning til ca. 20%.
I dag bor afro-amerikanerne mest i de østlige og sydlige områder, hvor plantagedrift var mest udbredt. De vestlige bjerge er mest befolket af folk med britisk ophav. Personer med tysk oprindelse findes i større antal i de nordvestlige bjerge og i Shenandoah Valley. Som følge af nylig indvandring er der en stærkt stigende befolkning med centralamerikansk og asiatisk baggrund i Virginias forstæder til Washington, DC.
De religiøse tilhørsforhold blandt indbyggerne i Virginia er:
.

Natmanden var bøddelens hjælper og den, der tømte lokumsspandene i byen om natten, deraf navnet.
Ligesom natmanden tømte latriner og gik skarpretteren til hånde, når det trængtes, blev han senere sat til at rense gader for affald, og uvanen med at kaste sit affald ud på gaden blev gradvis ændret til, at man afleverede det til en vogn, der i dagtimerne blev trukket rundt. Vognens komme blev markeret ved, at kusken svingede med en skralde, så man kunne høre ham. Heraf navnet skraldemand, og ordet "skrald" om affald. 
Natmændene slagtede også heste, flåede huden af kreaturer og begravede selvdøde dyr. De udførte yderst vigtige samfundsopgaver, men samfundets foragt for dette arbejde blev overført på udøverne. De blev derved "uærlige", så respekterede borgere kunne ikke pleje omgang med dem. Natmændene og deres familier var henvist til at omgås hinanden, straffedømte personer og samfundets øvrige bundfald. Selv den fysiske berøring af en natmand blev anset som en smitte af onde kræfter. 
Tyge Krogh har skrevet en bog om "Det store natmandskomplot", hvor fundet af en død bonde i Kalundborg Fjord i 1734 udviklede sig til periodens største retssag i Danmark, og et opgør med natmændene fra hele Sjælland. Natmænd, deres kvinder og folk med tilknytning til natmandsmiljøet kunne være anklaget for mord, incest og forbandelser, men blev hovedsageligt dømt for omfattende tyveri og hæleri. Tre personer blev dømt til døden ved hængning i galgen udenfor Kalundborg, hvor de også blev hængende, til de faldt ned af sig selv. 

En skraldemand eller renovationsarbejder er en person der erhvervsmæssigt indsamler affald. Navnet skraldemand kommer fra gammel tid af at vedkommende svingede med en stor skralde så folk kunne høre ham og aflevere affald til ham.
Officielt kalder mange skraldemænd sig i dag renovationsarbejdere, da dette er en mere præcis og moderne betegnelse.
Da man begyndte at indsamle andre affaldstyper end latrinspande, foregik det normalt ved at en mand svingede med en skralde for at signalere at nu skulle folk komme med deres affald, så det kunne komme med på vognen. Deraf kommer navnet. Blandt andet det københavnske R98 har endnu skralden i firmalogoet.
Til forskel fra latrinspandene, der blev tømt om natten (natrenovation), blev det øvrige affald indsamlet om dagen (dagrenovation). Visse steder var det den samme person der udførte begge hverv.
En dansk skraldemand havde i 2012 en gennemsnitlig månedsløn (med tillæg og pension) på cirka 31.500 kroner,
og Danmark havde godt 2.000 fuldtidsbeskæftigede skraldemænd.

En skralde er en spærrefunktion til f.eks. et spil ved at en klinke lægger an mod et tandhjul, så dette kun kan dreje den ene vej.
En skralde er også et støjende instrument, der virker ved at et trætandhjul tvinges rundt mod et stykke træ, der sidder spændt op mod tandhjulet som en form for bladfjeder. Skralden svinges rundt i luften. Kendes som et stykke larmende legetøj til bl.a. nytår.
Ordet "skraldemand" kommer heraf – I byerne i gamle dage kaldte skraldens lyd folk på gaden med deres affald, så det kunne komme med på vognen. Heraf er dannet ord som "skraldespand" og "skrald" (= affald), og heraf atter "skraldgas, skraldgasværk," osv.

Hjul og stejle var en vanærende straf, der blev brugt i forbindelse med henrettelser. Indtil 1866 kunne danske dødsdomme suppleres med krav om at sætte hovedet på en stejle (pæl) og lægge kroppen på et hjul. Bøddelen parterede kroppen i forskellige dele, anbragte hovedet på en pæl og de parterede kropsdele på vognhjul, der lå vandret på høje pæle. Brugtes mest efter halshugning. Hovedet sattes evt. på stejle sammen med en afhugget højrehånd, som det skete efter henrettelsen af Struensee.
Grove forbrydere blev ofte straffet med kagstrygning, knibning eller afhugning af hænder forud for selve henrettelsen. Radbrækning var en særlig smertefuld henrettelsesform, der normalt fulgtes af stejling.
At lægge forbrydere på hjul og stejle tjente som skræk og advarsel. Hjul og stejle var som galgen, placeret uden for byens porte eller på herredets tingsted. 
Blev pirater henrettet i en havneby, blev deres hoved ofte sat på stejler ud mod vandet for at signalere, at byen så alvorligt på sørøveri.

Motor har flere betydninger:
I sammensætninger som motorbølle, motorfører, motorsport, motorvej, osv. betyder motor- "motorkøretøj", dvs. oftest "bil".

En motor, også kaldet en kraftmaskine, omsætter potentiel energi i form af f.eks. elektrisk eller kemisk bunden energi, til kinetisk (bevægelses-) energi.
Den findes mange typer af motorer:
Motorer spiller en stadig mere dominerende rolle i vor hverdag, fra vore elektriske husholdningsapparater og lys, til vor transport: Busser, biler, tog og flyvemaskiner.

Rytmisk Musikforening (RMF) er en musikforening med hjemsted i Århus.
Foreningen startede på Aarhus Universitet under navnet "Studenterforeningen af 1978", populært Studenterforeningen. Foreningen havde primært til formål at arrangere koncerter i Stakladen/Studenternes Hus på Aarhus Universitet. I 1983 besluttede man at ændre navn til Rytmisk Musikforening (RMF). I tiden efter flyttede man flere og flere koncerter ud til andre steder i byen.
I en periode gik RMF's arbejde mere på at afvikle koncerter, shows o.l. end til selv at arrangere dem. Foreningen er dog på vej tilbage i arrangør-rollen bl.a. med Århus Open Air koncerterne samt Elton John m. Band, sommeren 2005.
På arrangementer hvor Rytmisk Musikforening ikke selv er arrangør bliver nogle af og til inddraget i forberedelsesfasen som konsulenter for arrangørerne. Det vil sige, at foreningen tilbyder deres arbejdskraft på stort set alle praktiske områder på selve koncertdagen, samt opbygning- og nedpakningsdage.
RMF består af frivillige mellem 15 og 45 år, både drenge og piger, der alle har en fælles interesse for musik og afvikling af koncerter.

"
Arkansas er en delstat i USA. Statens hovedstad og største by er Little Rock. Staten havde i 2012 2,9 millioner indbyggere.
Arkansas blev optaget som USA's 25. stat den 15. juni 1836. Arkansas motto er "Regnat Populus" (engelsk "The People Rule", eller på dansk: "Folket styrer"). 
Den første europæer, der ankom til Arkansas, var spanieren Hernando de Soto, som foretog opdagelsesrejser i slutningen af det 16. århundrede. De tidlige spanske eller franske opdagelsesrejsende gav delstaten dens navn, som sandsynligvis er et ord fra sproget Illinois for folkeslaget Quapaw . Blandt de oprindelige amerikanere, der boede i Arkansas-området, før de drog vestover, var stammerne Caddo og Osage. Før Arkansas blev en delstat, blev området kaldt Arkansas-territoriet, og i perioden som territorium beboede de fem civiliserede stammer området på deres vej mod vest.
Arkansas er en af de syv nuværende delstater, der er blevet dannet af arealet købt af USA fra Napoleon 1. af Frankrig ved Louisiana-købet i 1803. I 1839 blev Arkansas den 25. delstat i USA som slavestat.
I forbindelse med den amerikanske borgerkrig nægtede Arkansas at blive en del af Amerikas Konfødererede Stater, indtil Abraham Lincoln tilkaldte tropper for at kunne besvare de konfødereredes angreb på Fort Sumter i South Carolina, og Arkansas brød ud af Unionen den 6. maj 1861. I Arkansas fandt der mange forholdsvis ukendte slag sted, og vigtige personer fra Arkansas under borgerkrigen var bl.a de konfødereredes generalmajor Patrick Cleburne samt generalmajoren Thomas C. Hindman, som styrede de konfødererede tropper ved slaget ved Cane Hill og slaget ved Prairie Grove i Arkansas.
Under USA's genopbygning efter borgerkrigen blev Arkansas genoptaget som delstat i USA i juni 1868. I 1874 blev delstaten rystet af et guvernørkup, som endte i militær konflikt, og som først sluttede efter ordre fra USA's præsident Ulysses S. Grant.
I 1881 blev Arkansas efter stridigheder om udtalen af delstatens navn den første og hidtil eneste stat i USA, der vedtog en lov, der definerede udtalen.
I 1954 afgjorde USA's højesteret, at det var ulovligt at raceopdele alle skoler, og gymnasiet Little Rock High besluttede at følge Højesterets beslutning og tillod dermed studerende med afro-amerikansk baggrund. Arkansas kom i de nationale nyheder, da den datidige guvernør, Orval Faubus, indsatte delstatens nationalgarde for at hjælpe støtterne af fortsat raceopdeling med at forhindre ni afro-amerikanske studerende i at blive optaget på gymnasiet i Little Rock. Præsident Dwight D. Eisenhower indsatte herefter nationale tropper den 25. september 1957 med henblik på at eskortere de ni studerende. Begivenheden førte til, at Little Rock's gymnasier blev lukket resten af skoleåret. Inden udgangen af 1959 var alle gymnasier dog åbne for alle uanset race.
Den nuværende guvernør i Arkansas er republikaneren Asa Hutchinson, som blev indsat den 13. januar, 2015. Begge af Arkansas' to senatorer, John Boozman og Tom Cotton, er republikanere. De fire pladser i Repræsentanternes Hus besiddes af 4 republikanere.
Arkansas' lovgivende forsamling udgøres af Arkansas General Assembly, der som USA's føderale lovgivende forsamling består af et "overhus" (Arkansas Senate) og et "underhus" (Arkansas House of Representatives). Der er 35 pladser i Arkansas Senate og 100 pladser i Arkansas House of Representatives. Den lovgivende forsamling mødes i Little Rock. Det republikanske parti har flertallet i Arkansas' lovgivende forsamling, hvor partiet efter valget i 2012 har flertal i begge kamre.
I 1992 var Arkansas den eneste delstat i USA, som gav én af præsidentkandidaterne – den lokale Bill Clinton – absolut flertal. I 2004 vandt George W. Bush delstaten med 10 procentpoint, hvilket førte til spekulationer om, hvorvidt staten var ved at skifte til republikanerne. I 2006 vandt demokraterne dog en overbevisende sejr, der bl.a. indbefattede, at partiet genvandt guvernørposten. I 2012 vandt republikanerne igen ved præsidentvalget - Mitt Romney fik 60,6% af stemmerne.
Republikanernes styrke ligger især i det nordvestlige Arkansas, mens resten af delstaten er stærkt orienteret mod demokraterne. Parlamentet i Arkansas, som regnes for at være den fjerdestærkeste demokratiske forsamling efter Massachusetts', Hawaiis og Connecticuts parlamenter, har ikke været kontrolleret af republikanerne siden genopbygningstiden efter den amerikanske borgerkrig. 
En overvejende andel af vælgerne i Arkansas er registreret som demokratiske vælgere. Delstaten er dog konservativ i sociale spørgsmål, dens vælgere vedtog f.eks. et forbud mod homoseksuelle ægteskaber med 74% af stemmerne.
Det meste af Arkansas' østlige grænse udgøres af Mississippi-floden undtagen i et mindre område, hvor St. Francis River danner grænsen. Arkansas har grænse mod syd til Louisiana, mod nord til Missouri, mod øst til Tennessee og Mississippi, samt mod vest til Texas og Oklahoma.
Arkansas har et landskab med bjerge og dale, dybe skove og frugtbare sletter. Det nordvestlige af delstaten er en del af Ozark-plateauet og omfatter bjergene Boston Mountains, mod syd ligger Ouachita Mountains og disse to områder deles af Arkansasfloden. De sydlige og østlige dele af Arkansas kaldes "the Lowlands", og landet i dette område langs Mississippi-floden kaldes også for Arkansas' delta, grundet de rige jorder, som er opstået fra flodens oversvømmelser. Området har rige landbrugsområder og er hjemsted for meget af agerbruget i delstaten.
Arkansas har mange huler, og Trail of Tears løber gennem staten.
Arkansas har generelt et subtropisk klima, som grænser til fastlandsklima i visse nordlige, højtliggende områder. Selv om Arkansas ikke grænser til den Mexicanske Golf, er delstaten stadig tæt nok på denne store, varme vandmasse til, at den har den vigtigste vejrpåvirkende effekt i staten.
Overordnet har Arkansas meget varme og fugtige somre og milde, lidt tørre vintre. I Little Rock er de gennemsnitlige temperaturer omkring 32 °C om sommeren og ca. 10 °C om vinteren. Den årlige nedbørsmængde i delstaten varierer mellem 1.000 og 1.250 mm og er generelt højere i den vestlige del. Snefald er ikke sjældent, men har ikke været normalt i de senere år, hvor den gennemsnitlige snemængde har været 13 cm.
Selv om Arkansas har et subtropisk klima, er staten kendt for sit til tider ekstreme vejr. Med sin beliggenhed mellem de store stepper og staterne langs den Mexicanske Golf har delstaten 60 dage om året med tordenvejr. Tornadoer er ikke unormale i Arkansas, og et antal af de mest ødelæggende tornadoer i USA har ramt staten, ligesom efterdønningerne af tropiske cykloner også ofte rammer Arkansas.
Arkansas' bruttodelstatsprodukt var i 2010 105 mia. USD
, og den gennemsnitlige personlige indkomst 36.027 USD, den femtelaveste i USA.
Statens landbrugsproduktion omfatter fjerkræ, æg, sojabønner, durra, kvæg, uld, ris, svin og mælk. Industriprodukterne er bl.a. forarbejdede fødevarer, elektrisk udstyr, metalprodukter, maskiner, papirprodukter, brom og vanadium. I de senere har er der åbnet fabrikker, der fremstiller reservedele til biler i den østlige del af Arkansas. Turisme er også en vigtig sektor.
I 2010 havde Arkansas en befolkning på 2.915.918, hvilket var en stigning på 9,1% siden 2000. 1. juli 2012 skønnede Census Bureau, at indbyggertallet var 2.949.131.
De fem største folkegrupper i staten var i 2010 er engelsk-amerikanere (20,7%), afro-amerikanere (15,6%), irsk-amerikanere (12,5%) og tysk-amerikanere (11,2%). Der er mange personer med europæisk ophav i den centrale og nordvestlige del af delstaten. Afro-amerikanerne bor især i de frugtbare sydlige og østlige dele, og folk med britisk og tysk oprindelse findes især i den nordvestlige del nær grænsen til Missouri.
Arkansas er som de fleste andre sydstater en del af bibelbæltet i USA og er overvejende protestantisk. Indbyggernes religiøse tilhørsforhold er:

Poznań () er Polens femte folkerigeste by med 554.221 indbyggere og den største by og hovedstad i voivodskabet wielkopolski ().
Poznań er Polens ældste by, anlagt som en borg i 700- eller 800-tallet mellem floderne Warta og Cybina. I 900-tallet beboede den vestslaviske stamme, polanerne, området. Stammen kom til at dominere de øvrige stammer, i det der i dag kendes som Polen. Byen fik Magdeburgrettigheder i 1253. Poznań blev underlagt Preussen ved Polens 2. deling i 1793 og genvandt, som resten af Polen, først sin selvstændighed i 1918. Fra 1939 til 1945 var Poznań besat af Nazityskland.

Kancelli (latin "cancelli" gitter, skranke, regeringskontor) ("Fremmedordbogen") er en generel betegnelse for middelalderligt skrivekontor med ansvar for produktion af officielle dokumenter. Titlen kansler tilfalder den person, der leder kontoret og blev ofte besat af vigtige ministre i flere lande og er stadig titlen på regeringsoverhovedet i det moderne Tyskland, Østrig og Schweiz.
Kancelliernes oprindelse fortaber sig i middelalderen. Frem til enevældens indførelse i 1660 udgjorde Kancelliet den administrative enhed, der forestod ekspeditionen af alle kongelige ordrer og breve. Der fandtes tillige et rentekammer, men Rentekammerets sager måtte også gennem Kancelliet. I det 16. århundrede oprettedes et særskilt tysk kancelli, der skulle stå for korrespondance på tysk og på latin, og som derfor fik dels med hertugdømmerne, dels med udenrigske anliggender at gøre.
Fra 1513 begyndte man at føre kopibøger ("registre" eller registranter) over al udgået korrespondance, i begyndelsen dog kun over de såkaldte "åbne breve", der indeholdt forordninger, bevillinger, bestallinger og lignende af interesse for almenheden. Sådanne åbne breve begyndte med sætningen "Vi etc. gøre alle vitterligt". De "lukkede breve" (eller "missiver") beregnede for enkeltpersoner og med befalinger til embedsmænd, instrukser, stævninger og lignende begyndte derimod med sætningen "Vor Gunst tilforn" blev derimod først indført i kopi i de såkaldte "tegnelser" fra 1535.
Indtil 1571 førtes kun ën række "registre" og en række "tegnelser", idet man dog opdelte efter landskabelige forhold i:
registre.
Fra 1572 begyndte man at samle registrene i protokolrækker og at inddele tegnelser efter samme retningsmåde. Fra denne tid fandtes altså 5 rækker med registre og 5 rækker med tegnelser. Breve for hele riget indførtes i sjællandske registre og tegnelser.
Indtil 1660 modtog og opbevarede Kancelliet desuden blandt andet mønstringsruller og rostjenestetakseringer, mønstringsruller over borgerskabet i købstæderne, jordebøger indsendte af lensmændene, sognepræsters designationer på gårde, bol og tjenesteydere i deres sognekald fra henholdsvis 1651 og 1657-58, mandtal over Københavns og Christianshavns indbyggere 1659-60. Det var således et ret bredt udvalg af oplysninger, der tilflød Kancelliet.
Efter statsforandringen 1660 omlagdes centralforvaltningen, idet man gik over til et kollegiestyre: man adskilte nu Danske Kancelli og Tyske Kancelli helt fra hinanden, gjorde Rentekammeret (1660-1679 kaldet Skatkammerkollegiet) selvstændigt og oprettede ydermere Krigskollegiet og Admiralitetskollegiet til overtagelse af henholdsvis hærens og flådens anliggender, desuden Statskollegiet til behandling af sager af almindelig betydning (nedlagt 1676).
Danske Kancelli var frem til Grundlovens forberedelse i 1848 det eneste regeringskontor for kongeriget og ekspederede alle statssager. Under "Danske Kancelli" var en særlig afdeling "Rentekammeret", som stod for statens finanser. Sager vedrørende Hertugdømmerne ekspederedes af det "Slesvig-Holstenske Kancelli" eller "Tyske Kancelli".
Kancelliet blev ledet af en "kansler" og var fra middelalderen det kontor, hvorfra fyrstens breve og forordninger udgik, og hvor de indkomne skrivelser besvaredes.
I forbindelse med administrationsreformen i 1848 blev "Danske Kancelli" ophævet ved kongelig resolution af 24. marts 1848
og opdelt i statsministeriet, indenrigsministeriet,
justitsministeriet og ecclesiastikministeriet. Rentekammerets funktioner overgik til finansministeriet.
"Danmarks Riges Grundlov" blev underskrevet i sin oprindelige form 5. juni 1849 af Frederik 7.. Denne dato markerede dermed Danmarks overgang fra enevælde til konstitutionelt monarki.
"Tyske Kancelli" oprettedes i 1523 og benævntes således, fordi dets forvaltningssprog var tysk. Det var på den ene side den centrale udenrigspolitiske myndighed, på den anden side tillige den øverste forvaltningsinstans for de dele af riget, der ikke hørte under kronen, nemlig hertugdømmerne. Om sidstnævnte del af kancelliet bruges traditionelt betegnelsen Tyske Kancellis Indenrigske Afdeling. De udenrigspolitiske sager udskiltes i 1770 i et særligt departement. I forbindelse med opløsningen af Det tyske Rige i 1806 skiftede kancelliet navn til Slesvig-Holstenske Kancelli, efter Lauenborgs indlemmelse i det danske monarki i 1816 til Slesvig-Holsten-Lauenborgske Kancelli (ved traktat mellem Prøjsen, Sverige og Danmark af 4. juni 1815). Ved systemskiftet 1849 blev Kancelliet ophævet; dets indenrigspolitiske afdelings opgaver blev derefter fra 1851/52 varetaget af ministerierne for Slesvig h.h.v. Holsten og Lauenborg. Kancelliets opgaver omfattede alle sager vedrørende hertugdømmernes indre og ydre anliggender. Arkivet er dermed et af de vigtigste arkiver i landsarkivet.
Inden for diplomatiet betegner Kancelli en ambassades eller et konsulats kontorlokaler, medens "residensen" er ambassadørens tjenestebolig.

Sozialdemokratische Partei Deutschlands (SPD) er et af verdens ældste politiske partier. Det tyske socialdemokratiske parti blev grundlagt i 1863 af Ferdinand Lassalle i Leipzig som Allgemeine Deutsche Arbeiterverein, og skiftede i 1890 til dagens navn. Formand siden marts 2017 er Martin Schulz.
Partiet har deltaget i mange regeringer. Siden 2013 deltager SPD i en regering sammen med de konservative CDU/CSU, den såkaldte "Große Koalition" (stor koalition). Siden marts 2017 stiller partiet den tyske Forbundspræsident, Frank-Walther Steinmeier. 
Partiets ungdomsorganisation hedder JuSoS, som er en forkortelse for "Junge Sozialisten und Sozialistinnen in der SPD".

Bradford har flere betydninger:

Nedenfor følger en række hyppigst forekommende italienske og franske musikudtryk m. m.
- 1 Primo (Grundtone)
- 2 Secondo
- 3 Terzo
- 4 Quattro
- 5 Quinto
- 6 Sesto
- 7 Settimo
- 8 Ottavo
- 9 Nono
- 11 Undicesimo

Holstebro er en by i det nordlige Vestjylland og er med sine den største by i Holstebro Kommune. Byen ligger ved Storå og er en betydelig handelsby med et net af gågader, heriblandt Danmarks ældste permanente gågade (anlagt 1963), som er strækningen fra Store Torv til Brotorvet. Byen har en betydelig industri inden for fremstilling af fødevarer, jernvarer og maskiner, træ og møbler samt kemisk industri. I byen er Regionshospitalet Holstebro, som hører under Region Midtjylland, og en kaserne med Jydske Dragonregiment. I byen ligger endvidere Retten i Holstebro og hovedkvarteret for Midt- og Vestjyllands Politi. Den lokale nyhedsavis er Dagbladet Holstebro-Struer. Holstebro er en kulturby, kendt for bl.a. Odin Teatret, og gadebilledet er præget af en række moderne skulpturer og kunstværker.
Byen nævnes første gang d. 6. februar 1274 i et brev udstedt af biskop Tyge i Ribe. Da kaldes byen for Holstatbro. i 1287 benævnes byen som "Hvolstathbroo", i 1340: "Holzstathbroo", 1350: "Holstethbro", 1373: "Holstetbro", 1403: "Holthzbro", osv. 
Byen er opstået som et vadested over Storåen. Senere er stedet blevet et bro-sted, heraf navnets sidste del. Første led i navnet hidrører sandsynligvis fra betegnelsen for "hult" sted eller "hul" eller sænkning ved åen. De ældste spor af byen stammer fra skår af middelalderlige krukker og kander, der kan dateres til 1100-tallet, og som blev fundet ved udgravninger i byens centrum. 
Som trafikalt knudepunkt i Hardsyssel, der strækker sig fra Limfjorden til Skjern å og fra Vesterhavet til den jyske højderyg, har Holstebro længe haft betydning som markeds- og handelsby. Indtil ca. år 1500 var Holstebro hjemsted for Hardsyssel ting. 
Byen har kun haft den en kirke (syd for åen har der dog på "Kapelmark" ligget et kapel i den katolske tid) og aldrig noget kloster eller nogen mild stiftelse i Middelalderen. At byen i middelalderen har haft et præstegilde, ses af et brev fra 1510, hvori der nævnes Præstegildegaard, som oprindelig hed Fuglsang og lå nord for åen, syd for den senere Vestergade. Mod nord uden for byen havde Ribe Bispestol en gård, hvor bisperne residerede, når de opholdt sig på egnen, med tilliggende jorder og bøndergods; flere breve, der er udstedte herfra, har til underskrift "Ex curia nostra episcopali in Holstebro". Måske har kongerne også boet her, når de gæstede byen. Christian Is privilegier for Nykøbing på Mors fra 1460 er således udstedte fra Holstebro; denne konge vides flere gange at have opholdt sig i Holstebro, ligesom Kong Hans gæstede den blandt andet 1513.
Hvornår byen er blevet købstad, vides ikke. Dens ældste kendte privilegier er givne den af Christian III den 21. maj 1552, da de tidligere var brændt samme år ved en stor brand i byen; de er senere blevet bekræftet blandt andet i 1604. Christian III besøgte byen i 1542; et kongeligt brev af 16. september 1560 er også dateret herfra. Bispegaarden, hvorved der var en barfred og som lå på Skolegade, (navnet "Bisgaardsjorderne" minder om den), tilfaldt efter reformationen kronen og var under navn af "Holstebrogaard", "Kongens Gaard" og "Biskopsgaard" bortforlenet og fra 1599 lagt under Lundenæs; i 1618 skødede Kronen gården til Christen Hansen (Baden) til Nørgaard, den 23. november 1630 skænkede kongen den til byen, og 4 år efter fik den tilladelse til at nedrive bygningerne. Senere opførtes en ny gård på dens jorder, "Holstebro-Bisgaard", der lå på Nørregade og brændte 1734.
Fiskeriet i åen, som senere har været ubetydeligt, har vel haft nogen betydning, men byens vigtigste erhverv har været handelen, omend den tidligere skadedes ved den bestemmelse, at øksne skulle udføres over Ribe, lige som handelen på Limfjorden både i det 16. og det 17. århundrede led under overgreb fra Aalborg. Handelens blomstringstid var i det 16. og første halvdel af det 17. århundrede; den blev navnlig drevet over Hjerting med Holland, med udførsel især af huder og indførsel af kolonialvarer og klæde, over Ribe med Hamborg og Lübeck, med udførsel især af uld, for hvilken vare Holstebro var særlig kendt, og over Aalborg, med udførsel især af korn. De to største købmandsfamilier omkring 1600 var Lægaard og Solgaard. Krigene i det 17. århundrede har vel gjort byen en del skade, navnlig var den i krigen 1657-60 en tid lang besat af fjenden, men det er dog særligt de hærgende ildebrande, der satte den tilbage. Foruden den ovennævnte brand i 1552 nævnes brande 1576, der gjorde så stor skade, at borgerne, "der skulle være meget forarmede", ved kongeligt brev af 11. juni 1577, indtil videre blev fri for skat og al anden tynge; 1603, der ligeledes havde til følge, at de brandlidte ved brev af 5. oktober 1604 fritoges for skat i nogle år, 1. juli 1651. 
Byen har haft en af Christian III oprettet latinskole, til hvilken han 1542 skænkede kongetienden af Maabjerg Sogn og 30. oktober 1553 landgilden af Kronens jord "Ladegaardsjord" uden for Varde. Bygningen på hjørnet af Skolegade og Skolegyde blev restaureret 1716 og 1739 givet til den danske skole, da latinskolen blev ophævet. 
Den 28. juli 1697 brændte 46 gårde og kun den ringeste del af byen blev stående, nye brande indtraf i 1698, 8. april 1720, 22. juli 1733, da Øster- og Vester- samt noget af Nørregade gik op i luer, i 1734, da ilden atter rasede i Nørregade, i 1784 og 7. juli 1794, da hele Østergade brændte. I anden halvdel af det 18. århundrede stod byen i stampe. I 1769 havde den 679 indbyggere (1672: 500 indbyggere). 
I begyndelsen af det 19. århundrede trak Ringkøbing en del af handelen til sig, men dette forandredes, da sejladsen på Limfjorden fik liv ved Aggerkanalens åbning og Løgstørkanalens anlæg, og byen kom i god opkomst, især efter anlægget af en havn i Struer.
Holstebros befolkning var stigende i slutningen af 1800-tallet og i begyndelsen af 1900-tallet: 1.305 i 1850, 1.526 i 1855, 1.662 i 1860, 2.047 i 1870, 2.559 i 1880, 3.863 i 1890, 4.978 i 1901, 5.968 i 1906 og 6.861 i 1911.
Fra midten af 1800-tallet startede en industrialiseringsbølge i byen. Holstebro havn ved Struer blev anlagt i 1854-1855 og jernbaneforbindelsen til Struer i 1866, hvilket betød gode transportmuligheder til og fra byen. 
Af fabrikker og industrielle anlæg havde byen ved århundredeskiftet: Holstebro Aktiebryggeri (aktieselskab, oprettet 1882, aktiekapital 200.000 kr., beskæftiger ca. 50 mænd og kvinder, årlig produktion: ca. 12.000 td. skattepligtigt og 3.000 td. skattefrit øl); Holstebro Jernstøberi og Maskinfabrik (aktieselskab fra 1897, aktiekapital 80.000 Kr.; ca. 35 arbejdere), 1 jernstøberi, 2 maskinfabrikker, R. Færchs Tobaksfabrik (anlagt 1869, beskæftigede ca. 75 mænd og kvinder); 1 tricotagefabrik (126 arbejdere); 1 kartoffelmelsfabrik (ca. 20 arbejdere, årlig produktion, ca. 1 mio. pd. mel; til fabrikken hørte hovedgården Krogsdal i Nørre-Felding Sogn); 1 svineslagteri (aktieselskab, oprettet 1893, aktiekapital 180.000 kr., ca. 20 arbejdere), 2 farverier og klædefabrikker (hver ca. 12 arbejdere), 1 høvleværk (med dampkraft), 1 savværk (vandkraft); desuden 2 bogtrykkerier.
I Holstebro blev udgivet 4 aviser: "Holstebro Avis", "Holstebro Dagblad", "Holstebro Folkeblad" og "Vestjyllands Socialdemokrat" (kun den første blev trykt her). 
I Holstebro blev årligt afholdt 10 markeder: 1 i januar med heste og kreaturer, 1 i februar med heste, 1 i februar, 1 i april, 1 i maj, 1 i juni, 1 i juli, 1 i september, 1 i oktober og 1 i november med heste og kreaturer. Særlig kvægmarkederne havde betydning for byen; det såkaldte "Store-Mandags Marked" i oktober blev fremhævet. Torvedag var hver tirsdag og lørdag og hver anden tirsdag fra anden tirsdag efter oktobermarkedet indtil jul med kreaturer; hver torsdag var torvedag for handel med smågrise. 
Befolkningens sammensætning efter næringsvej var i 1890: 381 levede af immateriel virksomhed, 1.518 af håndværk og industri, 805 af handel og omsætning, 200 af jordbrug, 52 af gartneri, 720 af forskellig daglejervirksomhed, 115 af deres midler, 67 nød almisse og 5 sad i fængsel. Ifølge en opgørelse i 1906 var indbyggertallet 5.968, heraf ernærede 406 sig ved immateriel virksomhed, 539 ved landbrug, skovbrug og mejeridrift, ingen ved fiskeri, 2.847 ved håndværk og industri, 1.179 ved handel med mere, 369 ved samfærdsel, 225 var aftægtsfolk, 240 levede af offentlig understøttelse og 163 af anden eller uangiven virksomhed.
Gennem mellemkrigstiden var Holstebros indbyggertal stigende: i 1916 7.343, i 1921 8.423, i 1925 9.210, i 1930 10.015, i 1935 10.658, i 1940 11.675 indbyggere. Samtidig voksede en forstad frem i Måbjerg Kommune. 
Ved folketællingen i 1930 havde Holstebro 10.015 indbyggere, heraf ernærede 597 sig ved immateriel virksomhed, 4.184 ved håndværk og industri, 1.784 ved handel mm, 864 ved samfærdsel, 440 ved landbrug, skovbrug og fiskeri, 824 ved husgerning, 1.181 var ude af erhverv og 141 havde ikke oplyst indkomstkilde.
Efter 2. verdenskrig fortsatte Holstebro sin befolkningsvækst. I 1945 boede der 13.212 indbyggere i købstaden, i 1950 14.711 indbyggere, i 1955 16.791 indbyggere, i 1960 18.563 indbyggere og i 1965 21.001 indbyggere. Samtidig udviklede forstaden sig i Måbjerg Kommune og nye forstæder udviklede sig, Hornshøj i Mejrup Kommune og Mejdal i Tvis Kommune. 
I 1961 indgik R. Færchs Fabrikker i fusionen, som skabte Skandinavisk Tobakskompagni, der under navnet Orlik Tobacco Company A/S stadig producerer pibetobak i en af Færchs gamle fabrikker i Holstebro.
Der bor i dag 57.411 indbyggere i hele Holstebro Kommune (2014). Ved kommunalreformen i 2007 blev de tre gamle kommuner Holstebro Kommune fra 1970-2006, Ulfborg-Vemb Kommune og Vinderup Kommune lagt sammen til Holstebro Kommune.
Holstebro blev kåret som Danmarks bedste og flotteste handelsby i 2006. Holstebro har generelt et handelsliv centreret omkring gågaden (Nørregade) i centrum samt et område med store varehuse i udkanten af byen. Historisk set har handel præget byens erhvervsstruktur gennem mange år, hvilket bl.a. kan henføres til det store opland.
I byen ligger flere store, gamle virksomheder som Færch Plast, Scandinavian Tobacco Group og jernstøberiet Vald. Birn.
Sydvest for Holstebro i byen Tvis ligger møbelvirksomheden Actona, som omsætter for 1,1 mia. kr og beskæftiger 1.200 på verdensplan. Firmaet blev oprindeligt grundlagt i Holstebro i 1981 under navnet Marmorhuset.
I 2018 vil Holstebromotorvejen forbinde den nordlige del af byen med Herning.
I Holstebro findes følgende uddannelsesinstitutioner:
Holstebro Kunstmuseum har både dansk og udenlandsk nutidskunst. Holstebro Museum er et kulturhistorisk museum med lokalhistorisk arkiv. Museum for Kleinkunst ligger i byens ældste og mindste hus og viser kunst i maksimalt 5x8 cm. Byen huser også Hjemmeværnsmuseum Holstebro.
Midt i byen ligger Holstebro Lystanlæg, der gennem generationer har været byens grønne samlingssted med bl.a. friluftsscene og parksø.
Musikteatret Holstebro (tidligere Holstebro Kongres- og Kultur Center, 1991 og HolstebroHallen, 1966) danner ramme om bl.a. teaterforestillinger og udstillinger. I forbindelse med musikteatret ligger egnsteatret Black Box Theatre, og Operaen i Midten har også adresse i musikteatret. 
Byen har siden 1960'erne været kendt for Odin Teatret, Nordisk Teaterlaboratorium for Skuespillerkunst og Det Kongelige Teaters Balletskole . I 2013 blev byens tredje egnsteater Black Box Dance Company etableret under ledelse af Marie Brolin-Tani. 
Holstebro huser symfoniorkestret Orkester MidtVest og flere andre orkestre indenfor de fleste genrer. Orkester Efterskolen, Rytmisk Musik Holstebro og Holstebro Musikskole er leverandører af musik til byens events og arrangementer. Klassiske Dage er Holstebros årlige festival for klassisk musik grundlagt i 2005 af fløjtenisten Janne Thomsen. Fra 1960'erne begyndte det rytmiske musikmiljø at trives i byen, blandt andet faciliteret af musikforeningen JASS (Jysk Aktivt Spillemands Selskab), der i en lang årrække arrangerede JASS Festivalen. I samme periode opstod de to jazzorkestre River Boat og Blåbærrene.
Dansk Talentakademi (DTA) udbyder kunstnerisk talentudvikling for unge med en række akademiforberedende kurser inden for kunst og design, musical og teater, dans og musik.
I det offentlige rum kan man finde flere moderne kunstværker, bl.a. Alberto Giacomettis figur "Kvinde på kærre" ("Maren o æ woun", som den betegnes i folkemunde) foran det gamle rådhus, "Tobaksarbejderens Drøm" skabt af kunstnergruppen Krukako ved og på Den Røde Plads, Bjørn Nørgaards udsmykninger af gågaderne samt Frithioff Johansens permanente laserskulptur Kaos tempel på TV Midt Vests sendemast. Ved Nørrelandskirken, der er tegnet af Inger og Johannes Exner, kan man se det særprægede kirketårn med den snoede spiraltrappe og inde i kirken flere lystræer.
Ved indgangen til Holstebro Lystanlæg er der en lille lund med buster af nogle af byens historiske, visionære og mindeværdige personligheder. Det drejer sig om: Valdemar Birn (manden bag jernstøberiet Vald. Birn), tidligere borgmester Kaj K. Nielsen, tidligere kommunaldirektør Jens Johansen, fabrikant Jørgen Færch, plantageejer Dato Seri Børge Bek-Nielsen samt frimenighedspræst Morten Larsen.
Byen indeholder flere idrætsanlæg og en lang række sportsklubber og foreninger.
Holstebro Idrætspark har et kombineret atletik- og fodboldstadion med plads til 5.000 tilskuere. Stadion er hjemmebane for byens største fodboldklub, Holstebro Boldklub.
Idrætscenter Vest har 16 fodboldbaner, hvoraf den ene har plads til 2.000 tilskuere.
Gråkjær Arena er en idrætshal indviet i 2011, som er hjemmebane for håndboldholdet Team Tvis Holstebro.
TDC Hallerne, Mejrup. Kultur- og fritidscenter med to haller, en multihal med scene, friluftsbad m.m.
Derudover findes Holstebro Badeland og Holstebro Friluftsbad. To golfklubber er at finde i byen; GOLFCLUB Storådalen og Holstebro Golfklub der er anerkendt som en af verdens 1000 bedste golfbaner og tillige som en af Danmarks fem bedste golfbaner.
Andre sportsgrene der dyrkes i byen tæller amerikansk fodbold (AFC Holstebro Dragons), roning, rugby og flyvning, specielt svæveflyvning, i Holstebro Flyveklub.
Nogle af byens idrætsforeninger er samlet i wikipedia-kategorien .
Efter tidligere at have haft flere venskabsbyer, er samarbejdet nu begrænset til følgende to:

Treblinka er en lille landsby i det masoviske voivodskab i Polen, omkring 80 km nordøst for Warszawa ved Warszawa-Bialystok-jernbanelinjen. Indbyggertallet er pr. 1984 på 330.
Treblinka er primært kendt for den koncentrationslejr, som opførtes af Det Tredje Rige under 2. verdenskrig i umiddelbar nærhed af landsbyen. 

Fremtiden er en tidsperiode, der kommer efter nutiden i almen logisk opfattelse.
Fremtiden (set fra et givet tidspunkt) er således endnu ikke indtrådt. Nogle ting ved vi om fremtiden, f.eks. at tiden vil være gået og at vi vil dø, med andre forhold er det mere usikkert. Det at forudsige hvordan fremtiden bliver, kaldes også at spå.
Det er svært at spå, især om fremtiden. Der er flere videnskaber der beskæftiger sig hovedsageligt med at spå om fremtiden, eller forudsige udviklingen. Det gælder bl.a. meteorologi og økonomi der ud fra modeller og historiske data giver sandsynligheden for en bestemt udvikling. En meget omdiskuteret model indenfor geovidenskaben har forudsagt at klodens temperatur vil stige p.g.a udledning af CO2 og drivhuseffekten.
Det antages almindeligvis at fremtiden vil afhænge af forholdene i fortid og nutid, og man kan således forsøge at spå om fremtiden eller på mere videnskabelig basis forske i den. Man kan opsætte fremtidsscenarier og beregne forskellige mulige udfald.
Drømme og visioner er nødvendige for at forme fremtiden.
Den filosofiske retning, der betragter fremtiden som noget givet, kaldes determinisme.
Hvis man sprogligt vil udtrykke sig om fremtidige forhold, bruger man den grammatiske tid fremtid (futurum).
Et ældre dansk ord for fremtidig er "tilstundende". Eksempelvis "den tilstundende vinter" – den fremtidige/kommende vinter. Altså de "stunder" der kommer – der bliver "til".
Bøger der foregår i fremtiden kaldes for Science Fiction.

Anschluss er betegnelsen på Tysklands anneksion af Østrig den 13. marts 1938. Dagen før havde tyske tropper besat landet. Det blev forbudt at bruge navnet Østrig, der herefter blev kaldt Ostmark.
Kort efter Anschluss blev også det gamle østrigske land Bøhmen med Mähren overtaget af Tyskland ("Reichsprotektorat Böhmen-Mähren"; nuværende Tjekkiet).
Anschluss, også skrevet Anschluß ("tilslutning, anknytning eller forening"), også kaldet Anschluss Österreichs ("Østrigs indlemmelse eller genforening"), er en tysk betegnelse på Nazi-Tysklands annektering af nabolandet Østrig den 12. marts 1938. Dette markerede kulminationen af det historiske tværnationale pres for at forene de tyske befolkninger i Østrig og Tyskland i én nation. Anschluss var Hitlers første skridt i hans søgen for "Lebensraum" (tyskernes "livsrum"), og styrkede de tyske flanker mod Tjekkoslovakiet, da det spændte forhold mellem dem og tjekkerne kunne udløse en større europæisk krig på grund af Hitlers krav til tjekkerne om, at de skulle overlade Sudetenland til Tyskland. Foreningen ophørte efter Tysklands nederlag i 2. verdenskrig i 1945.
Tanken om, at alle etniske tyskere skulle samles i et land, havde været levende siden opløsningen af Det tysk-romerske rige i 1806. Samtidig var der fra 1700-tallet en stor emigration af tysksprogede til større områder, særlig i Østeuropa efter invitation af de daværende magthavere for at befolke området, som var befolkningsmæssigt svækket som følge af pest eller krig, og for at styrke landbruget. Den immigrerede tysksprogede befolkning fik ofte en del privilegier, blandt andet knyttet til eget sprog og kultur.
Wienerkongressens principper knyttede til ulige landes interessesfærer bygget på opdelingen af ulige tyske og italienske stater, og ikke deres samling som kom i løbet af 1800-tallet. Dette rejste imidlertid spørgsmålet, om der faktisk fandtes et tysk folk, og hvilke kendetegn der i så fald karakteriserede dette folk og skilte dem fra andre. Ulige synspunkter førte til ulige løsninger knyttede særlig til den stortyske løsning, eventuelt den lilletyske løsning, hvor særlig det habsburgske Østrig blev holdt uden for, hvilket særlig var fremme på Frankfurtparlamentet i 1848, og som i løbet af 1800-tallet førte til en rivalisering mellem et voksende og stadig mere selvbevidst Preussen og Østrig.
I det diplomatiske spil under 1800-tallet lykkedes det den preussiske kansler Otto von Bismarck at isolere den østrigske indflydelse på de øvrige tyske stater. Ekskluderingen af Østrig blev endelig gennem den preussiske sejr i Den preussisk-østrigske krig i 1866, som udmanøvrerede østrigerne nord for egne grænser og åbnede for etableringen af Det nordtyske forbund året efter med preussisk dominans og åbnede for Tysklands samling og etableringen af Det Tyske Kejserrige i 1871 med den preussiske konge som kejser.
Da Østrig-Ungarn gik i opløsning efter 1. verdenskrig, var der kræfter inden for den tysktalende del af dobbeltmonarkiet, som ønskede tilslutning til Tyskland og således styrke deres position efter nederlaget i krigen. Dette samlingsønske fik et udtryk i etableringen af republikken Deutschösterreich den 12. november 1918, men både Versaillestraktaten og Saint-Germain-traktaten fra 1919 udtrykkelig forbød en østrigsk tilslutning til Tyskland uden at dette var godkendt af Folkeforbundet. Dette blev skarpt kritiseret af blandt andre Hugo Preuss, som skrev Weimarforfatningen, da han hævdede, at dette stred mod princippet om national selvbestemmelsesret, som var basis for fredsslutningen efter krigen. Både Weimarforfatningen og forfatningen for den første østrigske republik indeholdt langsigtede mål om forening. Men sejrherrerne frygtede et samlet og styrket Stortyskland, og forhindrede, at der blev afholdt folkeafstemning om spørgsmålet, men lokale afstemninger i Tirol i april 1921 (145.302 stemmer for, 1.805 mod) og Salzburg i maj (98.546 for, og 877 mod) viste overvældende flertal for tilslutning til Tyskland.
I begyndelsen af 1930-erne søgte Østrig og Tyskland at etablere et vist økonomisk samarbejde, herunder blev der den 19. marts 1931 enighed om at etablere en toldunion, men også den blev standset af sejrherrerne fra 1. verdenskrig gennem Den faste domstol for mellemfolkelig retspleje. Dette samarbejdet blev dæmpet efter den nationalsocialistiske magtovertagelse i 1933. Imidlertid agiterede Adolf Hitler, selv en tysk-østriger, stærkt for stortysk løsning efter at have plukket op pangermanske tanker efter krigen, hvilket han blandt andet redegjorde for i "Mein Kampf".
Den store depression ramte også Østrig ganske hårdt, med høj arbejdsløshed og ustabil økonomi. Dette førte til politisk uro i den unge stat. Republikken var de første år domineret af det katolske parti Christlichsoziale Partei, men staten gik langsomt i opløsning fra 1933, da parlamentet blev opløst og frem til opstanden i Wien i 1934. Styret udviklede sig i retning af en korporatistisk fascistisk etpartistat, kaldet austrofascisme, under ledelse af Engelbert Dollfuss, og efter, at han var blevet dræbt, af Kurt Schuschnigg. 
Austrofascismen havde mere til fælles med den italienske fascisme under Benito Mussolini end den tyske nationalsocialisme. Mussolini støttede austrofascisternes tanker om østrigsk selvstændighed, indtil han fik behov for tysk støtte til sin krigsførelse i Etiopien under Den anden italiensk-abessinske krig, hvilket førte ham ind i en afhængighed af Hitler gennem Rom-Berlin-aksen.
Pangermanske kredse havde gennem flere år presset på for at få gennemført en stortysk løsning. De nationalsocialistiske myndigheder i Tyskland støttede sit østrigske søsterparti DNSAP under ledelse af Arthur Seyss-Inquart i deres forsøg på at tage magten fra de austrofascistiske magthavere.
Den 25. juli 1934 blev Dollfuss dræbt i et nationalsocialistisk kupforsøg, hvilket førte til ny politisk uro, som varede frem til august. De østrigske nationalsocialister flygtede da i stor skala til Tyskland, men fortsatte arbejdet for en forening derfra, mens de tilbageværende nationalsocialister skabte uro gennem terrorangreb, som krævede mere end 800 dræbte mellem 1934 og 1938. 
Schuschnigg overtog som leder og videreførte Dollfuss' politik, hvor både nationalsocialister og socialdemokrater blev internerede i stor skala. Presset fra Tyskland voksede imidlertid således, at aktionerne mod nationalsocialisterne ophørte efter 1936, og internerede nationalsocialister blev løsladte og indlemmede i magtpositioner.
I 1938 blev det afsløret, at DNSAP planlagde et kup i Østrig. Schuschnigg tog dette op med Adolf Hitler under et møde i Berchtesgaden. Hitler benyttede anledningen til at presse Østrig til at indfri en række tyske krav, blandt dem at Seyss-Inquart skulle ind i den østrigske regering, samt at alle fængslede nationalsocialister skulle løslades. Den tyske hær i gang satte samtidig en militærøvelse nær grænsen for at lægge pres på Schuschnigg.
Schuschnigg gik med på Hitlers krav. Seyss-Inquart blev indenrigsminister og styrede på kommando fra Berlin. Schuschnigg så snart, at situationen var uholdbar, og ønskede at holde en folkeafstemning den 13. marts, om Østrig fortsat skulle være en uafhængig stat. 
Hitler krævede straks, at folkeafstemningen skulle udsættes, da det var usikkert hvad, udfaldet ville blive. Han krævede derimod, at den østrigske præsident, Wilhelm Miklas, skulle afskedige Schuschnigg og udpege Seyss-Inquart som ny kansler. Miklas nægtede imidlertid at godtage Seyss-Inquart, men gik med på de andre krav. Hermann Göring beordrede Seyss-Inquart til at sende et telegram, hvor han skulle efterspørge tysk hjælp, men han nægtede, og dette blev i stedet sendt af en tysk agent i Wien.
Tyske tropper krydsede grænsen til Østrig den 12. marts 1938 efter lang tids forberedelse, uden at møde modstand. Flere steder blev de tyske soldater mødt af folkemængder, som fejrede tyskernes indtog, blandt andet med blomster, og aktionen fik kaldenavnet "der Blumenkrieg" ("Blomsterkrigen"), mens det officielle navn var "Unternehmen Otto". Flere steder havde lokale nationalsocialister allerede overtaget styringen før, de tyske soldater kom, som for eksempel i Graz. For Wehrmacht var indmarchen hovedsagelig en øvelse i et større felttog.
Hitler ankom i sin bil samme eftermiddag til sin fødeby Braunau, og til Linz samme aften, hvor han blev taget imod i byens rådhus. Han gennemførte der efter i en triumfpræget rundrejse i Østrig, som endte i Wien den 2. april 1938, hvor han blev taget imod af en menneskemængde på omkring 200.000 tysk-østrigere på "Heldenplatz" ("Heltepladsen"), som overvar, at Hitler proklamerede det østrigske "Anschluss" til riget. 
Anschluss blev allerede den 13. marts hjemlet i en egen lovgivning, og det tidligere Østrig blev provinsen Ostmark med Seyss-Inquart som guvernør. Dette blev indledningen til terroren mod jødiske østrigere, som også kom til udtryk i den såkaldte "arisering" med beslaglæggelse af jødisk ejendom.
Indtoget var et respons på en iscenesat hændelse, fremkaldt af medlemmer af DNSAP og diplomatisk pres og ultimatum fra den tyske regering.
Den foreslåede lovgivning af 13. marts slog fast, at Østrig skulle være en del af Tyskland, og denne lovgivning blev sendt ud til en folkeafstemning den 10. april. Historikerne er stort set enige om, at selve resultaterne ikke er manipulerede, men selve gennemførelsen var ikke fri eller hemmelig. Blandt andet blev stemmesedlerne ikke leveret skjult, men kontrolleret af valgfunktionærer. Desuden var stemmesedlen tendentiøst udformet og formuleret. Ifølge nationalsocialisterne skal hele 99,7 % have stemt "ja".
Den eneste del af afstemningen, som blev gennemført som frie valg, fandt sted i den italienske havneby Gaeta blandt østrigske og tyske præster, som studerede ved Santa Maria dell'Anima i Rom. Afstemningen blev gennemført ombord på den tyske krydser "Admiral Scheer", som lå i havnen. I modsætning til de øvrige resultater stemte disse præster med 90 % mod Anschluss, hvilket nationalsocialisterne senere kaldte "die Schande von Gaeta" ("Skammen i Gaeta").
Det katolske ærkebiskop af Wien, kardinal Theodor Innitzer arbejdede indledningsvis for at få en forståelse med det nye styre, for at dæmme op for den latente antikatolicisme blandt nationalsocialisterne. Allerede den 15. marts 1938 aflagde han en høflighedsvisit hos Hitler i Wien og undertegnede sammen med øvrige biskoper en erklæring, hvori de stillede sig loyale til styret. Der blev også undertegnet en erklæring den 27. marts, som udtrykte anerkendelse af det, som blev udrettet i "(völkischer)" hensigt, og at det var en "national pligt" for østrigerne at stemme for Anschluss i den kommende folkeafstemning. 
Disse erklæringer var imidlertid ikke tilstrækkeligt kirkeligt forankrede, og Vatikanradioen udsendte umiddelbart en skarp fordømmelse af Anschluss, og Vatikanetts kardinalstatssekretær, kardinal Eugenio Pacelli beordrede Innitzer til Rom. Før han fik foretræde for paven, måtte Innitzer stå skoleret for Pacelli, som var rasende og krævede, at Innitzer måtte tilbagekalde sin udtalelse. Han måtte undertegne en ny erklæring, hvor det hed blandt andet at "De østrigske biskopers højtidelige erklæring ... havde ikke til hensigt at godkende noget som ikke var og ikke er forenelig med Guds lov" (6. april 1938). Vatikanets avis "L'Osservatore Romano" gik ud med en artikel, som understregede, at biskoppernes oprindelige udtalelse var blevet til uden Roms godkendelse. 
Det blev tidlig klart, at hverken Innitzer eller de øvrige østrigske biskopper havde formået at tøjle antikatolicismen blandt nationalsocialisterne. Den 28. september 1938 overrakte biskopperne et memorandum til Hitler, hvori de gik hårdt ud mod den skarpe "kulturkamp", som var blæst i gang i Østrig, og fremførte en række eksempler på overgreb fra embedsværket. 
Modstanden toppede den 7. oktober efter rosenkransbønnen i Stephansdomen, da mere end 7.000 unge katolikker protesterede offentligt og gjorde nar af nationalsocialistiske paroler, som de forandret ordene på. De var blevet inspirerede af kardinalens ord fra prædikestolen, som var: "Vi har kun én Fører: Kristus!". 
Allerede dagen efter blev der igangsat repressalier, da en sydende folkemængde anført af Sturmabteilung og Hitlerjugend trængte inn i kardinalens residens og den ærkebiskoppelige kurie (Curhaus) i Wien, hvor de ødelagde og plyndrede, gik fysisk løs på de gejstlige som kom i deres vej, og brølede slagord om, at Innitzer måtte føres til galgen eller sendes til Dachau. Wiens nationalsocialistiske politipræsident sad i et kaffehus på Stephansplatz mens det hele pågik, og fulgte med på klokken at indtrængerne holdt sig inden for den aftalte tidsramme, som var blevet afsat som "Zeitraum für den deutschen Volkszorn" (tidsrum for det tyske folkeraseri).
Kort tid efter blev den katolske presse og de kirkelige foreninger forbudt, og konkordatsbestemmelserne]] fra 1933, som sikrede kirkens rettigheder i det daværende Østrig, blev erklæret ugyldige af de nationalsocialistiske magthavere.
Denne første tyske annektering efter 1. verdenskrig vakte opsigt men blev ikke anset som en trussel i resten af Europa. Tvært imod virkede det normalt, at det tysktalende østrigske folk blev indlemmede i det tyske rige. De øvrige internationale reaktioner var derfor moderate. "The Times" kommenterede, at for 300 år siden havde Skotland sluttet sig til England, og at dette ikke var så anderledes. Den 14. marts holdt den britiske premierminister Neville Chamberlain en tale i Underhuset, hvor han tog afstand fra Anschluss, men accepterede dette som en realitet. I talen sagde han blandt andet, at "de hårde fakta er, at ingen ting kunne have stoppet det, som faktisk skete (i Østrig) med mindre dette og andre lande var forberedt på at bruge magtmidler"
Den britiske reaktion var en følge af den britiske appeasement-politik. Men også USA udstedte en tilsvarende udtalelse. Hitler ser ud til at have tolket dette som en mulighed for at bruge endnu mere aggressive tiltag for at udvide "das Reich", da han senere indtog Sudetenland. Samme efterår blev også det tjekkiske grænseområde Sudetenland med en overvejende tysk talende befolkning annekteret af Tyskland som følge af München-forliget i 1938. 
I marts 1939 annekterede Tyskland også de resterende tjekkiske dele af Tjekkoslovakiet, det tidligere østrigske landområde Böhmen med Mähren, som efter 1. verdenskrig var blevet kerneområdet i den nyoprettede stat. Området blev kaldt "Reichsprotektorat Böhmen-Mähren" og modsvarer det nuværende Tjekkiet. Tysklands udvidelser af grænserne for Det stortyske rige blev altså delvis godtagne af andre europæiske magter. 
Dette styrkede tysk tro på muligheden for fortsat ekspansion øst over uden modstand fra vestmagterne og bidrog til angrebet på Polen 1. september samme år, som indledte 2. verdenskrig.
Efter 2. verdenskrig søgte mange østrigere trøst i tanken om Østrig som "nazismens første offer". Til trods for, at det nationalsocialistiske parti umiddelbart blev forbudt, havde Østrig ikke den samme afnazificeringsproces, som blev pålagt i Tyskland. Østrig havde ikke det samme ydre pres for et opgør med fortiden og dermed for en politisk reform. Dette medførte, at flere politiske miljøer i Østrig efter krigen ønskede at fremstille Anschluss som en anneksion som følge af en militær invasion.
Dette syn på hændelserne i 1938 blev stærkt forankret som følge af 10 års allieret okkupation af landet efter krigen og kampen for at genoprette østrigsk uafhængighed. Her blev denne "offerteori" central i forhandlingerne med Sovjetunionen frem mod Den Østrigske Statstraktat i 1955, hvor de østrigske forhandlere lagde vægt på "offerteorien" for at kunne opnå en anden løsning end for Tyskland, som blev delt i fire okkupationszoner og på denne tid delt i Østtyskland og Vesttyskland. Statstraktaten, sammen med at Østrig erklærede sig neutral, var vigtige milepæle i etableringen af en uafhængig østrigsk national identitet i de følgende årtier.
Østrigske politikerne på både højre og venstresiden tog i de følgende år sigte på dæmpe konfliktniveauet for at undgå den skarpe indre strid, som havde været i 1930-erne, og dette medførte, at diskussioner om både østrigsk nationalsocialisme og Østrigs rolle i Det tredje rige blev undgået. Imidlertid har Österreichische Volkspartei (ÖVP) fremmet synspunktet om, at Dollfuss' diktatur var nødvendigt for at sikre østrigsk uafhængighed. På den anden side har Sozialdemokratische Partei Österreichs (SPÖ) argumenteret med, at Dollfuss' diktatur ødelagde landets demokratiske institutioner, som ville have været nødvendige for at kunne have stået imod Hitler, hvorved ses bort fra, at Hitler selv var østriger.

Lederen af den tyske centralregering er traditionelt blevet kaldt kansler (Kanzler). Det formelle navn er i dag forbundskansler (Bundeskanzler), fra 1871-1945 var det rigskansler (Reichskanzler).

Det tyske midterparti ("Deutsche Zentrumspartei" eller bare "Zentrum"), ofte kaldet det katolske midterparti, er et katolsk politisk parti i Tyskland, som særlig spillede en vigtig rolle under kejsertiden og under Weimarrepublikken.
Partier blev grundlagt i 1870 af Ludwig Windthorst og Mainz-biskopen Wilhelm Emmanuel von Ketteler for at varetage den katolske minoritets rettigheder i det nye protestantisk dominerede Tyskland. Partiet blev relativt stort som reaktion på Otto von Bismarcks "Kulturkampf" mod den katolske kirke. Partiet var også specielt for blandingen af de klasseinteresser, som partiet repræsenterede; fra katolske arbejdere til aristokrater.
Med grev Georg von Hertling opnåede partiet i 1917 første gang posten som rigskansler. Mellem 1919 og 1932 var partiet repræsenteret i næsten alle rigsregeringer. De stillede bl.a. rigskanslerne Wilhelm Marx, Heinrich Brüning og Franz von Papen.
Den 22. marts nåede partiets formand Ludwig Kaas og Hitler enighed om vedtagelsen af Bemyndigelsesloven.
Partiet opløste sig selv den 5. juli 1933, og var det sidste af de ikke-nazistiske partier, som forsvandt efter forbud fra Hitler og NSDAP. 
Efter anden verdenskrig blev partiet genoprettet. Men de fleste traditionelle zentrumvælgere sluttede imidlertid hurtigt op om dannelsen af den bredere borgerlige alliance CDU, som i stor grad er udgået fra og præget af miljøet omkring det katolske midterparti. Hensigten med etableringen af CDU var at forene protestanterne og katolikkerne i et fælles kristeligt-konservativt parti.
Det katolske midterparti eksisterer stadig som et lille parti og var repræsenteret i det tyske parlament frem til 1957, da det faldt under spærregrænsen. I enkelte katolske højborge, som Nordrhein-Westfalen, har partiet stadig en vis lokalpolitisk betydning, og er kendt for sin familievenlige politik.
Det bayerske folkeparti, forløberen for CSU, brød ud fra Zentrum i 1918, fordi Zemtrums daværende ledelse ønskede en centralstat frem for en forbundsstat.

Nordrhein-Westfalen eller "Nordrhin-Vestfalen" er en tysk delstat med 18 millioner indbyggere og et areal på 34.097 km². Den grænser mod Belgien, Holland, Niedersachsen, Hessen og Rheinland-Pfalz.
I Nordrhein-Westfalen er der 396 byer og kommuner. Den største by er Köln mens Düsseldorf er hovedstad.
Nordrhein-Westfalen ledes af 10 delstatsministerier. Derunder er delstaten opdelt i 5 Regierungsbezirke :
Delsaten Nordrhein-Westfalen er opdelt i 31 Kreise og 23 kreisfrie (større og forvaltningsmæssigt autonome) byer. Nedenfor ses navne og bilregistreringsbogstver.

Niedersachsen eller Nedersaksen er en delstat i det nordvestlige Tyskland med omkring 8 millioner indbyggere og et areal på 47.600 km². Den grænser til Nordsøen, Slesvig-Holsten, Hamburg, Mecklenburg-Vorpommern, Brandenburg, Sachsen-Anhalt, Thüringen, Hessen, Nordrhein-Westfalen og Holland, samt Bremen der ligger som en enklave midt i delstaten. Hovedstaden er Hannover, og andre vigtige byer er Braunschweig, Osnabrück, Oldenburg og Göttingen.
Navnet stammer fra folkeslaget sakserne.
1. Januar 2005 blev Regierungsbezirke Braunschweig, Hannover, Lüneburg og Weser-Ems ophævet.
Landet er delt op i 425 byer og kommuner, hørende under 37 Landkreise, et kommunalt samarbejde der kaldes en Region og otte kreisfrie byer.
Niedersachsen består af følgende Landkreise og en Region:
Aller – Große Aue – Böhme – Dumme – Elben – Ems – Hamme – Hase – Hunte – Ilmenau – Jade – Jeetzel – Jümme – Leda – Leine – Luhe – Oker – Ochtum – Örtze – Oste – Rhume – Schunter – Vechte – Weser – Wietze (biflod til Aller) – Wietze (biflod til Örtze) – Wümme
Dümmer – Steinhuder Meer – Zwischenahner Meer – Großes Meer
Alfsee – Granetalsperre – Innerstetalsperre – Maschsee – Odertalsperre – Okertalsperre – Salzgittersee – Sösetalsperre
Achtermannshöhe – Dammer Berge – Deister – Die Gleichen – Süntel – Wurmberg
Altes Land – Ammerland – Braunschweiger Land – Butjadingen – Deister-Sünteltal – Drawehn – Eichsfeld – Elbe-Weser-Dreieck – Elm – Emsland – Friesland – gest – Land Hadeln – Harlingerland – Harzen – Hildesheimer Börde – Hümmling – Jeverland – Leinebergland – Lüneburger Heide – Mittelweserregion – Oldenburger Land – Oldenburger Münsterland – Osnabrücker Land – Osterholzer Geest – Ostfalen – Ostfriesland – Rheiderland – Saterland – Schaumburger Land – Stadland – Stedingen – Teufelsmoor – Wendland – Weserbergland – Wesermarsch – Weserniederung – Wesertal – Wildeshauser Geest – Wingst – Land Wursten – Wümmeniederung
Borkum – Juist – Norderney – Baltrum – Langeoog – Spiekeroog – Wangerooge (siehe auch: Ostfriesische Inseln) – Großer Knechtsand – Kachelotplate – Lütje Hörn- Mellum – Memmert – Minsener Oog
Breites Wasser – Nationalpark Niedersächsisches Wattenmeer – Naturpark Steinhuder Meer – Naturpark Weserbergland Schaumburg-Hameln – Lüneburger Heide – Wildeshauser Geest – Harz – Drömling -Naturpark Elm-Lappwald – Naturpark Elbufer-Drawehn

Rheinland-Pfalz eller "Rheinland-Pfalz" er en tysk delstat med cirka 4 millioner indbyggere og et areal på 19.846 km². Rheinland-Pfalz har grænse til Nordrhein-Westfalen, Hessen, Baden-Württemberg, Frankrig, Saarland, Luxemburg og Belgien. Hovedstaden er Mainz.
Staten Rheinland-Pfalz blev oprettet i 1946 ved sammenlægning af Rhein-Pfalz med de sydlige dele af den preussiske Rheinprovins og dele af det vestlige Hessen.
Indbyggertallet i de største byer i Rheinland-Pfalz:
Delstaten Rheinland-Pfalz er opdelt i 24 Landkreise, 12 Kreisfrie byer. Derunder en særlig opdeling for Rheinland-Pfalz i 163 Verbandsgemeinden (Kommuneforbund), 37 verbandsfrie byer og kommuner (deraf 8 store kreistilhørende byer ) og 2.257 Ortsgemeinden (landsbykommuner). I delstatens landkreise bor 3.051.313 og i de 12 kreisfrie byer 1.009.792 indbyggere"(2004)".

Otto Eduard Leopold von Bismarck-Schönhausen (fra 1865 greve, fra 1871 Fürst von Bismarck, fra 1890 hertug til Lauenburg, født 1. april 1815 i Schönhausen, død 30. Juli 1898 i Friedrichsruh ved Hamborg) var fra 1862 til 1890 – med en kort afbrydelse i 1873 – preussisk ministerpræsident og tillige fra 1867 til 1871 forbundskansler i Det nordtyske Forbund. Fra 1871 til 1890 var han den første rigskansler i det tyske kejserrige, hvis skabelse han på afgørende måde bidrog til.
Som preussisk politiker vandt Bismarck sig i første omgang et navn blandt de konservative som fortaler for junkernes interesser, og i reaktionsperioden fra 1851 til 1862 var han diplomat. I 1862 blev han udnævnt til preussisk ministerpræsident. I den preussiske forfatningskonflikt kæmpede han imod de liberale og for monarkiets fortrinsstilling. Som udenrigsminister gennemtrumfede han i den dansk-tyske krig 1864 og i den preussisk-østrigske krig 1866 Preussens politiske dominans i Tyskland. I den tysk-franske krig 1870-71 medvirkede han som den drivende kraft dels ved gennemførelsen af den lilletyske løsning på det tyske spørgsmål, dvs. en løsning uden Østrig, og dels ved grundlæggelsen af det tyske kejserrige.
Som rigskansler og som preussisk ministerpræsident havde Bismarck – indtil han blev afskediget i 1890 – en afgørende indflydelse på det nye kejserriges politik, hvilket i folkemunde samt udbredt i historieskrivningen gav ham tilnavnet „Jernkansleren“. Udenrigspolitisk satsede han på at opretholde en ligevægt mellem de europæiske stater ved hjælp af sin alliancepolitik.
Indenrigspolitisk kan Bismarcks regeringsperiode fra 1866 opdeles i to faser. I første fase indgik han en alliance med de moderate liberale, hvilket førte til talrige indenrigspolitiske reformer, herunder indførelse af den borgerlige vielse. I den såkaldte kulturkamp nedkæmpede Bismarck den romersk-katolske kirkes modstand med drastiske midler. I anden fase fra slutningen af 1870´erne vendte Bismarck sig i tiltagende grad bort fra de liberale. I denne fase falder overgangen til beskyttelsestoldpolitikken og til statsinterventionistiske forholdsregler. Hertil hører især skabelsen af socialforsikringssystemet. Indenrigspolitisk var 1880´erne desuden præget af de repressive socialistlove. I 1890 førte meningsforskelle mellem Bismarck og kejser Wilhelm 2., som havde været ved magten i knap to år, til at Bismarck blev afskediget.
I de følgende år spillede Bismarck fortsat en vis politisk rolle som kritiker af sine efterfølgere. Især gennem sine meget læste memoirer, Gedanken und Errinnerungen, medvirkede han afgørende og varigt til at danne billedet af sig selv i den tyske offentlighed.
I tysk historieskrivning dominerede indtil midten af det tyvende århundrede en udpræget positiv bedømmelse af Bismarcks rolle, en bedømmelse som i nogen grad bar præg af en nationalistisk idealisering. Efter den anden verdenskrig var der dog et tiltagende antal kritiske røster, som lagde ansvaret for det tyske demokratis fallit på Bismarck, og som opfattede det kejserrige og den øvrighedsstat, som han havde skabt, som en fejlkonstruktion. Denne skarpe modsætning i bedømmelsen af ham er man i de fleste nyere historiske fremstillinger kommet ud over, således at man nu mere ligeligt betoner den bismarckske politiks præstationer og mangler og i højere grad ser disse forhold som et udtryk for den tids politiske strukturer og processer.

/^([a-zæøå]+)(.*)$/sDu

MediaWiki er nu installeret.





Donation



Specielle sider

Fra Wikipedia, den frie encyklopædi

historik

Denne side blev senest ændret den $1.



$1 bytes

Den frie encyklopædi

Funktion angivet i URL'en kan ikke genkendes af MediaWiki-softwaren

Du har bedt om en specialside, der ikke kan genkendes af MediaWiki-softwaren.

Der er problemer med s database, vi kan desværre ikke komme i kontakt med den for øjeblikket. Prøv igen senere.

Wikipedia-databasen er pt. låst, og der accepteres ikke redigeringer eller andre ændringer. Dette betyder almindeligvis, at programmerne på serveren er ved at blive opdateret eller at rutinemæssig vedligehold af databasen er i gang.
Låsningen af databasen er sandsynligvis midlertidig og vil sikkert snart blive ophævet. Vi beklager ulejligheden. Du kan fortsætte med at læse Wikipedias artikler så længe databasen er låst.
Den systemadministrator hos Wikimedia Foundation, der låste databasen kom med denne forklaring: "$1"
For flere oplysninger om hvad der sker, kan du besøge kanalen #wikipedia-da på IRC-netværket freenode.

Den ønskede sides titel var ikke tilladt, tom eller siden
er forkert henvist fra på et andet sprog.

Vis kilden

Du er nu logget af. Du kan fortsætte med at bruge anonymt, eller du kan logge på igen med den samme eller en anden brugerkonto.

Din konto er blevet oprettet. Glem ikke at personliggøre dine -indstillinger.

via e-mail

 

Din brugerkonto er nu oprettet, men du er ikke logget på. bruger cookies til at logge brugere på. Du har slået cookies fra. Vær venlig at slå cookies til, og derefter kan du logge på med dit nye brugernavn og kodeord.

Du er nu logget på som "$1".

Send en ny adgangskode til min e-mail-adresse

Ny adgangskode fra 

Nogen (sandsynligvis dig, fra IP-adressen $1)
har bedt om at vi sender dig en ny adgangskode til at logge på .
Den nye adgangskode for bruger "$2" er nu "$3".
Du bør logge på nu og ændre din adgangskode.


Du skal for at kunne rette artikler.

Log på for at læse

Du skal for at læse artikler.

Du har ikke lov til at oprette en konto

For at få lov til at lave en konto på denne wiki skal du og have passende rettigheder.




Bemærk:


ADVARSEL: Denne side er låst, så kun administratorer
kan redigere den. Sørg for at du følger


Søgning på 

For mere information om søgning på , se søgning på.

Du søgte efter "$1"

Forespørgslen "$1" opfyldte $2 artikeltitler og teksten i $3 artikler.

Du kan oprette en artikel med dette navn eller efterspørge den.
For at undgå flere artikler om samme emne, bedes du inden oprettelsen søge efter artiklen under alternative navne og stavemåder.

Ingen artikeltitler opfyldte forespørgslen

Bemærk: Søgning uden resultat skyldes at man søger efter almindelige ord som "har" og "fra", der ikke er indekseret, eller at man har angivet mere end ét søgeord (da kun sider indeholdende alle søgeordene vil blive fundet).

Søg i navnerum:<br>
$1<br>
$2 List omdirigeringer   Søg efter $3 $9

Beklager! Fuldtekstsøgningen er midlertidigt afbrudt på grund af for stor belastning på serverne. I mellemtidem kan du anvende Google- eller Yahoo!-søgefelterne herunder. Bemærk at deres kopier af s indhold kan være forældet.


Du logget på som "" (, ).
Dit interne ID-nummer er $2.
Se for en forklaring på de forskellige indstillinger.

Hurtigmenu

Matematiske formler

Gendan indstillinger

Redigering

Grænse for visning af artikelstumper


Nedenfor er de seneste $1 ændringer i de sidste $2 dage.

$1 mindre ændringer | $2 robotter | $3 brugere der er logget på | $4 patruljerede ændringer


Herunder en liste over de senest oplagte filer. Alle de viste tider er serverens tid (UTC).


Ignorér advarslen og gem filen alligevel.

Oplægning er gennemført

Filen "$1" er lagt op.
Følg dette link: ($2) til siden med beskrivelse, og udfyld
information omkring filen, såsom hvor den kom fra, hvornår den er lavet
og af hvem, og andre ting du ved om filen.

Statistiske oplysninger om 

Statistik om brugere på 

Der er i alt $1 sider i databasen. Dette tal indeholder "diskussion"-sider, sider om Wikipedia, omdirigeringssider og andre sider der sikkert ikke kan kaldes artikler. Hvis man udelader disse, så er der $2 sider som sandsynligvis er rigtige artikler.
Der har i alt været $4 sideredigeringer siden programmellet blev opdateret den 25. september 2002. Det vil sige, at der har været $5 gennemsnitlige redigeringer pr. side.
Jobkøens længde er $7
Se også 

Der er $1 registrerede brugere, heraf er $2 (eller $4%) .

På denne side er der forskellige smarte 
værktøjer til at vedligeholde . Nogle af disse funktioner er ret 
hårde for databasen (de tager lang tid), så lad være med at opdatere siden 
hver gang du har rettet en enkelt ting ;-)

Admins, please maintain this page by including links to all disambiguation templates and any redirects to them.
The list is used by to show any pages linking to disambiguation articles. The list will also be used by various bots.

De følgende sider indeholder en af de almindelig stavefejl, som er listet på $1. Den korrekte stavemåde kan angives i parenteser efter den fejlagtige stavemåde (sådan her).

Liste over almindelige stavefejl

$1 sider

Artikler uden udgående links

Herunder henvisninger til steder der udlåner og/eller sælger nye og brugte bøger, og som måske også har yderligere oplysninger om bøger du leder efter. Wikipedia har ingen tilknytning til nogen af stederne og denne liste skal ikke ses som en anbefaling af disse.

Du skal være og have en gyldig e-mailadresse sat i dine for at sende e-mail til andre brugere.

E-mail til denne bruger

Denne bruger har ikke angivet en gyldig e-mail-adresse, eller har valgt ikke at modtage e-mail fra andre brugere.

Du skal være for at kunne ændre din overvågningsliste.


Advarsel: Siden du er ved at slette har en

Du er ved at slette en side, eller et billede sammen med hele den tilhørende historie fra databasen. Bekræft venligst at du virkelig vil gøre dette, at du forstår konsekvenserne, og at du gør dette i overensstemmelse med de gældende politikker og normer.
Hvis du sletter chikane eller personoplysninger, skal du overveje, om uddraget fra artiklen skal beskæres.

Ja, jeg vil virkelig slette den.

Gendannelse af en tidligere version gennemført.

Gendannelse til seneste version ved , fjerner ændringer fra ( | )

Herunder er en liste over sider der er blevet beskyttet eller har fået fjernet beskyttelsen. Se for flere oplysninger (se også ).

beskyttede $1

Artiklen $1 er blevet gendannet.
Se for en fortegnelse over nylige
sletninger og gendannelser.

Ingen ændringer fundet som opfylder disse kriterier.


Du har ikke angivet en målside eller bruger at udføre denne funktion på.


IP-adresse/brugernavn

Blokering er udført

blokerede "$1" med $2 som udløbstid $3

Dette er en liste over blokerede brugere og ophævede blokeringer af brugere. Automatisk blokerede IP-adresser er ikke anført her. Se for den aktuelle liste over blokerede brugere. Se desuden .
I feltet "Bruger" skrives brugernavnet ("uden" foranstillet "Bruger:") på den , der har udført blokeringen. I feltet "Titel" skrives et muligt blokeret brugernavn ("med" foranstillet "Bruger:"). Angives hverken "Bruger" eller "Titel", vises listen ufiltreret.

databasen er låst.
Husk at fjerne låsen når du er færdig med din vedligeholdelse.

databasen er låst op.

Forespørgsler andre end "SELECT" er forbeholdt dem med developer adgang.

Sex & Samfund er en privat og landsdækkende forening med sekretariat og klinik i København. 
Foreningen arbejder for at sikre retten til seksuel trivsel, reproduktiv sundhed og seksualoplysning som en menneskeret uanset alder, køn, seksuel præference, religion, ægteskabelig og social status både i Danmark og internationalt.
Foreningen blev i 1956 stiftet af lægen Agnete Bræstrup (1909-92) under navnet "Foreningen for Familieplanlægning", og den skiftede navn til "Foreningen Sex & Samfund" i forbindelse med sit 40 års jubilæum. I 2005 skiftede foreningen igen navn til blot at hedde "Sex & Samfund".
Foreningen er en ikke-kommerciel forening (NGO) uden religiøs eller partipolitisk tilknytning. Den samarbejder med andre nationale og internationale organisationer, der har beslægtede mål. Sex & Samfund er det officielle danske medlem af IPPF (International Planned Parenthood Federation). 
Sex & Samfund tilbyder anonym rådgivning til unge på Sexlinien for Unge (grundlagt i 1992) samt gratis og anonym rådgivning for borgere i Region Hovedstaden vedrørende prævention, sexsygdomme, graviditet og abort. 
Sex & Samfund varetager hvert år i uge 6 den landsdækkende undervisningkampagne Uge Sex, der støtter undervisere i 0.-10. klasse og på ungdomsuddannelserne i at tilrettelægge og gennemføre tids- og alderssvarende sundheds- og seksualundervisning. 
Formand for foreningens bestyrelse er lektor i antropologi Bjarke Oxlund, som er foreningens femte formand og den første ikke-læge på posten. Han afløste læge og sexologiprofessor Christian Graugaard, som var formand i perioden 2003-2013. Foreningens øvrige formænd har været lægerne Agnete Bræstrup, Mogens Osler og Hanne Risør.

Fremtid (futurum) er en grammatisk form, tempus, som udtrykker en forventning om noget, som ikke er nu.
I det danske sprog er futurum i mange tilfælde sammenfaldende med præsens, eller det kan dannes med modalverber (f.eks skal eller vil).
Man skelner mellem 2 forskellige former for futurum:
Futurum 1 (Futurum imperfektum): betegner den uafsluttede fremtid. Handlingen har endnu ikke fundet sted eller foregår stadig.
Futurum 2 (Futurum perfektum): betegner den afsluttede fremtid. Handlingen har fundet sted. Tiden kaldes undertiden også førfremtid (futurum exactum).

Sundhed er et bredt begreb, som dækker over tilstande og aktiviteter vedrørende menneskets velvære – såvel fysisk som mental velvære. Feltet spænder fra etablerede lægevidenskabelige discipliner til alternative behandlingsmetoder. 
Begrebet kan også deles op i fysisk og psykisk sundhed.
WHO definerede begrebet i 1970'erne og i forbindelse med programmet ”Sundhed for Alle år 2000”: ”Sundhed er ikke blot frihed for sygdom, men størst mulig fysisk, psykisk og socialt velbefindende”. Man har indvendt imod den definition, at den lige så godt kunne være en forklaring af, hvad lykke er. Derfor er sundhed det nødvendige sammenligningsgrundlag for at forstå, hvad sygdom er. Kun på den baggrund er det muligt at skelne mellem ubehagelige sider af et sundt liv og egentlig sygdom.
En økologisk måde at beskrive sundhed på kunne være følgende: Sundhed er på den ene side evnen til at fastholde krop og sind i homøostatisk balance over for omgivelserne, men på den anden side også evnen til at kunne skifte tilstand og etablere balance på et nyt grundlag.
Begrebet helse anvendes som synonym for sundhed, men har til tider mere "alternative" konnotationer.
Sundhed og kost er to nært forbundne begreber, da kosten er en afgørende faktor for sundhed. I Danmark har Fødevarestyrelsen fastsat 10 officielle kostråd, som sikrer, at kroppen får dækket behovet for vitaminer, mineraler og andre vigtige næringsstoffer, samt holde en sund vægt. Hovedparten af den danske befolkning kan med fordel leve efter kostrådene, hvis de vil spise sundt.
Motion er en anden vigtigt faktor for sundhed, og Sundhedsstyrelsen anbefaler, at man hver dag rører sig i mindst 30 minutter. Dette behøver dog ikke kun at være decideret motion, ud af de 30 minutter tæller 10 minutters fysisk aktivitet, såsom rengøring og gang på trapper i stedet for elevatoren, også med.

Tidsaldre betegner en længere periode i fortiden (og undertiden fremtiden), ofte kendetegnet ved nogle typiske træk, f.eks. en bestemt udvikling eller bestemte dominerende værdier.
Forskellige fag som kosmologi, geologi, arkæologi og historie er optaget af forskellige perioder og karakteristika:
"Geologiske" tidsaldre, eller - med geologisk betegnelse - tidsskalaer

Deep Thought er en computer, som er programmeret til at spille skak, den første i en serie af skakcomputere. En anden computer i serien, Deep Blue, slog Garry Kasparov i en sekspartieres skakdyst. Deep Thought blev opkaldt efter Adams' fiktive computer i romanen Hitchhiker's Guide to the Galaxy. 
Navngivningen af skakcomputerne er fortsat efter samme princip med Deep Fritz, Deep Junior osv. ("Deep", det vil sige "dyb" på dansk, stammer også fra den måde, de forskellige algoritmer undersøger alle mulige træk og potentielle udfald på.) I 1988 tabte Bent Larsen, dansk stormester i skak, et parti til Deep Thought.

Skak (afledt af det persiske ord 'Shah' – konge) er et brætspil for to spillere og et af verdens mest populære spil. 
Målet med spillet er at vinde ved at sætte modparten "mat" (også kaldet "skakmat"), hvilket sker ved at angribe dennes konge på en sådan måde, at angrebet ikke kan afværges. 
Skak er en mental sport, hvor spillerne benytter de strategiske og taktiske elementer, som spillereglerne giver mulighed for, og kræver derfor brug af abstrakt deduktion.
Spillet foregår på et kvadratisk "skakbræt" opdelt i 64 felter. Hver spiller besidder fra starten et sæt skakbrikker bestående af 16 brikker i en af to farver, der normalt er hvid og sort. Spillerne skiftes til at flytte en af sine egne brikker (udføre et træk), idet hvid altid trækker først, og en spiller kan ikke springe sin tur over. Flytningen skal ske ifølge reglerne for brikkernes forskellige trækmåder og spillereglerne i øvrigt.
Skak dyrkes både i privat regi, og som konkurrencesport i skakklubber og ved nationale og internationale turneringer og mesterskaber. Desuden spilles det i udstrakt grad online over internettet samt som computerskak med et skakprogram som modspiller. Når spillet sker ved udveksling af træk per brev eller e-mail, er der tale om korrespondanceskak. I de senere år er skoleskak (skak i skolen) blevet voldsomt populært, så der nu er flere medlemmer af Dansk Skoleskak, end der er voksne aktive skakspillere. Efter at skak i en årrække har været under pres af mulighederne for at dyste i skak online, er trenden nu, at skoleelever mødes ansigt-til-ansigt over skakbrættet. En udvikling der også kendes fra udlandet fx i USA eller Tyrkiet, hvor der er ca. 250.000 voksne skakspillere, mens 1,7 mio. unge deltager i skoleskak der.
Kvinder deltager i turneringer på lige fod med mænd, men skak har traditionelt været en mandsdomineret sport. Det er først i nyeste tid, at kvindelige spillere er begyndt at gøre sig gældende blandt skakkens topspillere. I åbne mesterskaber har der endnu ikke været en kvindelig verdensmester. Derimod findes særlige verdensmesterskaber for kvinder.
Et særligt skakligt område er problemskak, som omfatter skakstudier og skakopgaver.
Der findes en omfattende mængde lærebøger i skak, dækkende alle spillets aspekter. Desuden er skak behandlet i en del kunst, både litterært og i afbildninger, bl.a. på frimærker og ekslibris, hvor emnet udgør et særligt speciale for samlere.
I moderne spilteori hører skak til gruppen af nulsumsspil. Skakspillet hører endvidere til gruppen af "spil med fuldstændig information", det vil sige at:
Som spil besidder skak en overvældende kompleksitet. Claude Shannon, der er en af fadderne til området informationsteori, anslog spillets såkaldte spille-træ kompleksitet til 10 (et senere estimat er 10). Antallet af lovlige stillinger i skakspillet anslås at udgøre mellem 10 og 10. Disse tal kan sammenlignes med antallet af atomer i universet, som estimeres til mellem 4*10 og 6*10.
Rundt om i verden spilles der spil, som har en vis lighed med skak, som f.eks. Xiangqi (i Kina), Shogi (i Japan) og Janggi (i Korea). I nyere tid er det desuden forsøgt at udvikle spillet i andre retninger (kaldet "kunstskak") ved blandt andet at ændre på skakbrættet, tilføje andre brikker, ændre brikkernes gangart osv. Eksempler herpå er Fischer-skak og rundskak.
Ved spillets startopstilling opstilles brikkerne som illustreret ovenfor. Der er altid tale om hvide – og sorte brikker samt felter, uanset om disse i praksis og i diagrammer kan forekomme i alle tænkelige farvenuancer. Det har ingen selvstændig betydning, at brættet er ternet – dette er indført som en hjælp for opfattelsesevnen via synet. Af hensyn til notation (nedskrivning) og gengivelse af partier er det en regel, at brættet skal vende, således at hvid har et hvidt felt i sit nederste hjørne til højre. En anden vigtig huskeregel for opstillingen er, at hvids dronning skal stå på et hvidt felt (droningen skal have sin egen farve). 
Brættet inddeles lodret i 8 "linjer", der betegnes med bogstaverne a-h og vandret i 8 "rækker", som betegnes med tallene 1-8. Betegnelserne udgør derfor et koordinatsystem, hvor hele brættet er set fra hvids side, og hvor hvert enkelt felt på brættet har en entydig betegnelse fra a1 til h8. Linjens nummer nævnes altid først, hvilket nærmere er beskrevet under algebraisk notation. Følges brættets felter på skrå, ses et antal diagonaler, hvoraf de to "lange diagonaler" går fra a1 til h8 og fra h1 til a8, mens de øvrige er "korte diagonaler".
De 8 brikker, som står på rækken nærmest spilleren, kaldes med et fælles udtryk for "officererne," og på rækken foran dem står otte bønder.
Officerernes navne og symboler er følgende: konge, dronning, tårn, løber og springer. De er placeret således på første og ottende række fra venstre mod højre: Tårn, springer, løber, dronning, konge, løber, springer og tårn.
Der benyttes forskellige betegnelser for områder på brættet:
Spillereglerne er fastsat af Det internationale skakforbund, FIDE og regulerer alle aspekter af spillet fra trækregler til afklaring af situationer, som kan opstå under spil. I officielle spil udpeges en dommer eller turneringsleder, som afgør eventuelle tvivlsspørgsmål, som opstår undervejs. Nogle af hovedreglerne er beskrevet her. 
Målet med spillet er at opstille en trussel mod modspillerens konge, som ikke kan afværges. Herved bliver modspilleren sat "skakmat" og har således tabt spillet. Hvis ingen af spillerne kan vinde, bliver spillet "remis." Det vil sige, at spillet er uafgjort.
Et spil skak er "tabt" for en spiller, hvis en af følgende begivenheder indtræffer:
Et spil skak er "remis", hvis en af følgende begivenheder indtræffer:
Man spiller hvid eller sort efter aftale eller efter forudgående lodtrækning, hvor vinderen får lov at vælge farve. 
Forskellige bestemmelser:
Hvis der spilles med skakur, bestemmes dets placering af turneringslederen. Er der ikke en sådan, er det traditionelt sort, som bestemmer, på hvilken side af brættet uret skal stå.
Man foretager et træk ved at flytte en af sine brikker fra det felt, den står på, til et andet felt. Der kan kun stå én brik på hvert felt, så hvis dette andet felt er besat af en fjendtlig brik, bliver denne "slået". Den slagne brik fjernes fra brættet og deltager ikke mere i spillet. 
Brikkerne har hver sin særlige måde at flytte på og slå modspillerens brikker på. Brikkerne er derfor af forskellig styrke. Deres indbyrdes forhold fremgår af følgende tabel, hvor en bonde er sat til værdien 1, men det skal påpeges, at disse værdier ikke benyttes direkte under spil. De giver kun et fingerpeg om brikkernes indbyrdes styrkeforhold: 
Ovennævnte betyder, at tre bønder er nogenlunde lige så meget værd som en løber eller en springer. 
Benyt navigationshjælpen til højre for at læse mere om de enkelte brikkers træk, slag og karakteristiske egenskaber.
Følgende hovedregler er gældende for "officererne":
"Bønderne" kan derimod kun gå fremad, og de slår "ikke" på samme måde, som de flytter.
Derudover findes et par specielle træk i skak, som er helt unikke med særlige regler:
Der er flere teorier om, hvornår og hvor skakspillet dukkede op, og flere lande hævder at være stedet, hvor det første skaklignende spil blev opfundet. Den mest almindelige antagelse er, at spillet opstod i Indien, hvor det kaldtes Chaturanga, og at tidspunktet for dets opdukken er det 6. århundrede.
Ifølge en anden teori med en del prominente tilhængere har spillet udviklet sig i Kina fra det lignende spil Xiangqi (eller i det mindste en forgænger til dette spil), som har eksisteret i Kina siden det 2. århundrede e.Kr. 
Under alle omstændigheder fulgte skakspillets udbredelse handelsvejene, og der opstod undervejs en lang række lokale varianter af spillet. Mod øst og nord nåede det efterhånden helt til Japan og i vestlig retning nåede det først til Iran, hvor dets terminologi blev oversat til persisk, hvilket blandt andet ændrede spillets navn til "chatrang". 
Fra Iran overførtes det til den islamiske verden, hvilket især tog fart efter den muslimske erobring af Iran i 650. Det introduceres i Spanien af maurerne, som allerede vandt fodfæste der i 711, men man regner almindeligvis med, at spillet først nåede frem til Spanien i det 10. århundrede. Det er sammen med backgammon og terningspil beskrevet i "Libro de los juegos", et berømt spansk manuskript fra det 13. århundrede. En anden retning til Europa gik fra Lilleasien via Bosporus til Grækenland.
Udbredelsen mod vest skete samtidig ad en tredje og nordligere rute på det asiatiske fastland, idet skakspillet nåede Rusland via Mongoliet, hvor det spilledes i begyndelsen af det 7. århundrede.
I tidlig islamisk tid bevarede brikkernes navne i det store og hele deres persiske former. Spillets navn blev "shatranj", som er bevaret på spansk som "ajedrez" og på græsk som "zatrikion", mens det i størstedelen af det øvrige Europa erstattedes af versioner af det persiske ord "shāh" ("konge"). Ifølge en teori skete denne navneændring, fordi persiske købmænd, som kom til Europa før skakspillet var kendt der, medbragte kunstfærdigt udsmykkede persiske skakbrikker og med dem navnet "shāh" for den vigtigste og flotteste.
Udtalen af de persiske navne ændredes og misopfattedes af europæerne på forskellige måder. Nogle eksempler er: 
Skakspillet var således nået til Europa fra den arabiske og russiske verden før 1100-tallet. Vikinger og korsfarere har været grupper, hvis mobilitet utvivlsomt har medvirket til at udbrede kendskabet til det, og vikingerne er dem, som har bragt det til de nordligste og vestligste egne. 
Kendetegnet for spillets udvikling i Europa i denne periode har været spillereglernes udvikling, idet der var en række væsentlige forskelle på spillet, som det blev overtaget fra araberne, og vort nuværende spil (foruden at der kunne være lokale variationer).
Generelt medførte reglerne, at et spil skak tog lang tid, fordi brikkernes afstandsvirkning og bevægelser var indskrænket. Alligevel blev spillet populært i Europa, som det allerede var i den arabiske verden. Der har dog været en tendens til, at man i stedet for at spille langvarige partier mod hinanden dyrkede skakopgaver og studier, så man stillede en stilling op, som skulle løses ved overvejelser eller måske ved at blive vundet i spil mod en modstander. Skakopgaverne havde allerede araberne udviklet, og en hel del af disse kendes endnu.
Det var i Sydeuropa, først i Spanien og senere i Italien, at skakspillet var mest udbredt og studeret. På et tidspunkt i perioden 1475-1490 skete der – formentlig i Italien – en radikal ændring af spillet i retning af dets nuværende udformning, først og fremmest i kraft af, at dronningen og løberen fik sin nuværende gangart. Dette skete så hurtigt, at det kunne tyde på at være en enkelt mands værk, men ophavsmanden kendes ikke. I hvert fald skete der en voldsom opblomstring i skakspillet omkring dette tidspunkt.
Den første systematiske, europæiske skakbog og lærebog blev udgivet i 1561 af den spanske gejstlige Ruy López de Segura med titlen "Libro del Axedrez" (Bog om skak). I Italien kom der en storhedstid for skakken umiddelbart efter, fra ca. 1570.
Italien havde de bedste spillere i en lang tid fremover. Iblandt dem var Gioachino Greco (1600-1634), der øvede stor indflydelse som spiller, men især gennem en bog om skak, som først blev trykt i 1656, længe efter hans tidlige død. Det var ikke en egentlig lærebog, snarere eksempler på kombinationer og slutspil, men bogen har haft en levetid på 200 år – den længste aktualitet for nogen bog om skak. Fra denne tid begynder den systematiske benævnelse af de forskellige åbninger. 
Næste fremskridt skete først 100 år senere, og da var det i Frankrig, hvor François-André Danican Philidor i 1749 udgav skakværket: "Analyze du Jeu des Echecs" (Analyse af skakspillet). Bogens vigtigste nyhed er, at "bønderne er skakspillets sjæl", og den viser Philidor som en spiller, der er langt forud for sin samtid i forståelsen af spillet. 
Fra denne tid begyndte skak at blive spillet i de fashionable caféer i Paris, London og andre europæiske centre, hvilket udbredte spillets popularitet i den fremvoksende middelklasse, men trods Philidors indsats holdt den italienske spillemåde sig endnu i ca. 100 år til omkring 1860 og kaldes "Modena-skolen" efter de tre fremragende spillere "Ponziani, del Rio og Lolli" fra denne by. Spillemåden dyrkede, hvad vi i dag betegner som "romantisk skak": Hurtig udvikling af brikkerne, efterfulgt af angreb og helst med besnærende kombinationer. I perioden 1840-1860 havde spillemåden sin storhedstid med spillere som Howard Staunton (England), Adolf Anderssen (Tyskland) og Paul Morphy (USA). Skakklubber begyndte at blive grundlagt omkring 1820, det første skaktidsskrift (månedsskriftet "Le Palamède") blev udgivet i Paris 1836, og Staunton organiserede den første internationale skakturnering, som fandt sted i London i 1851. 
Anderssen vandt turneringen og var i nogle år utvivlsomt verdens stærkeste spiller, til han i 1862 tabte en match til Wilhelm Steinitz, som derefter – som den første – kaldte sig selv verdensmester i skak. Steinitz var en fremragende spiller, men var ikke udpræget overlegen i praktisk spil i forhold til sin samtid. Han fik imidlertid grundlæggende betydning ved at formulere en række strategiske og taktiske principper for spillet, som stadigvæk anses for gældende, om end modificeret af senere teoretikere. Steinitz er den sidste enkeltperson, som har formået at drive skakspillet frem i et spring. Lige før 1. verdenskrig fremkom især Aron Nimzowitsch og Richard Réti dog med en række nye betragtninger, som bragte yderligere vitalitet ind i spillets praksis og principper. 
Skakken har de sidste 150 år også udviklet sig på det organisatoriske område. Først med dannelsen af lokale skakklubber og derefter nationale skakforbund. I Danmark organiseredes Dansk Skak Union (DSU) i 1921, da de københavnske klubber indmeldte sig i den oprindelige "Jydsk Skak Union". Det internationale skakforbund, FIDE, stiftedes i Paris i 1924 og er nu spillets højeste myndighed. 
Kampen om titlen som verdensmester foregik indtil 1948 på privat basis og blev arrangeret som matcher, hvor verdensmesteren satte sin stilling på spil mod en udfordrer, der kunne skaffe den nødvendige kapital og opbakning til arrangementet. Efter dette tidspunkt blev kontrollen med titlen overtaget af FIDE, der også afholder en særlig skakolympiade hvert andet år.

Kasakhstan (, , , ), officielt Republikken Kasakhstan (, ; , ) er et land i både Europa og Centralasien. Det grænser op til Rusland, Kina, Turkmenistan, Kirgisistan og Usbekistan, og har kystlinje mod det Kaspiske Hav. Indbyggertallet er 16 mio. hvoraf ca. 63 % er kasakhere, resten er diverse mindretal. Landet har et areal på og er dermed verdens 9. største land. Hovedstaden er Astana.
Kasakhstan består af flade områder, stepper, taigaer (sibirsk skovland), stejle dalstrøg, åse, deltaer og sneklædte bjerge, og ørkener. Landet er tyndt befolket, og befolkningstætheden er mindre end seks personer per kvadratkilometer. Kasakhstan er etnisk og kulturelt mangeartet, delvis på grund af masseforflytninger af flere etniske grupper til landet i Stalin-tiden.
Der er stor topografisk variation inden for Kasakhstan. Det meste af landet ligger mellem 200 og 300 moh, men langs kysten af Det Kaspiske Hav findes nogen af de lavest beliggende landområder på Jorden. Det højeste punkt, Khan Tengri-bjerget i Tian Shan-kæden, er 7010 meter højt. Mange af toppene i bjergkæderne Tian Shan og Altaj er snedækkede året rundt, og smeltevand herfra er kilde til de fleste af Kasakhstans større vandløb.
9,4 % af landområdet i Kasakhstan består af blandet steppe og skov eller skovløs steppe, primært i de nordlige dele og i området rundt om Uralfloden. Mere end tre fjerdedele af landet, herunder hele det vestlige område og størstedelen af det sydlige, er enten halvørken (33,2 %) eller ørken (44 %). Terrænet her er bart og eroderet, med store sandklitter i ørknerne Kyzylkum og Mujunkum.
Det amerikanske folketællingsbureaus internationale database angiver Kasakhstans nuværende befolkning til 16.763.795 indbyggere, mens Forenede Nationers kilder som Verdensbanken giver beregning for 2002 på 14.794.830. Den sidste tiårsfolketælling, som blev holdt mellem 28. februar og 6. marts 2009, gav et resultat på 16.004.800 mennesker registrerede i Kasakhstan.
Etniske kasakhere udgør 63 % af befolkningen, etniske russere 23,7 % og tatarer 12 % med en rig fordeling af mange andre grupper, især ukrainere, usbekere, hviderussere, uighurere, aserbajdsjanere, polakker, og litauere. En del minoriteter, som etniske tyskere som tidligere var bosat i Rusland, især volgatyskere, og ukrainere, koreanere, kurdere, tjetjenere, meskhetiske tyrkere, og russiske politiske systemkritikere, der blev deporteret til Kasakhstan i 1930'erne og 1940'erne; en del større arbejdslejre (Gulag) oprettedes i landet.
Der skete også en betydelig russisk indvandring i forbindelse med Jomfrulandplanen og det sovjetiske rumfartsprogram under Khrusjtsjov-tiden. Det var også et lille, men aktivt jødisk samfund. Før 1991 var der en million tyskere i Kasakhstan, men de fleste af dem fik lov til at udvandre til Tyskland efter, at Sovjetunionen gik i opløsning. De fleste medlemmer af den lille minoritet af pontiske grækere er udvandret til Grækenland. I slutningen af 1930-tallet blev de tusinder af koreanere i Sovjetunionen deporteret til Centralasien. De er i dag kendt som "Koryo-saram".
Større byer er:
I henhold til officielle folketællinger i sovjettiden var befolkningssammensætningen i Kasakhstan følgende:
Kasakhstan er et tosproget land: kasakhisk, der tales af 64,4 % af befolkningen, har status som nationalt sprog eller «statssprog», mens russisk, som tales af næsten alle, er erklæret som «officielt» sprog, og bliver rutinemæssigt benyttet i forretningslivet Engelsk er blevet populært blandt de unge efter, at Sovjetunionen blev opløst, og 30 % af de, der bor i storbyerne, særlig de yngre, taler rimeligt godt engelsk. Et andet udenlandsk sprog, som er mere eller mindre populært, er tyrkisk på grund af Tyrkiets umiddelbare nærhed og lighed med kasakhisk.
I 1990'erne skete en udvandring af mange af landets russiske og volgatyske indbyggere, en proces, der begyndte i 1970'erne. Dette bidrog stærkt til i at gøre indfødte kasakhere til flertallet i befolkningen foruden, at disse også havde en højere fødselsrate og desuden voksede ved indvandring af etniske kasakhere fra Kina, Mongoliet og Rusland.
Kasakhstan har religionsfrihed, og mange forskellige trosformer er repræsenterede i landet. Ved folketællingen i 2009, sagde 70,2% at de var muslimer, 26,6% kristne, 0,1% buddhister, 0,2% andre religioner (mest jøder) og 2,8% ikke-troende; 0,5% valgte ikke at svare. 
Der er meget få kristne, som ikke er fra de slaviske eller tyske etniske grupper 
I det meste af sin historie har området, som udgør nutidens Kasakhstan, været beboet af nomadiske stammer i det mindste tilbage til 900-tallet. I 1456 etableredes et selvstændigt khanat, Kasakh-khanatet, i det nuværende Kasakhstan, hvilket bestod frem til 1731. Russerne begyndte at trænge ind på de kasakhiske stepper i 1700-tallet, og ved midten af 1800-tallet var hele Kasakhstan blevet en del af Det russiske kejserdømme. Russerne koloniserede området i 1800-tallet som et led i det store spil mod Storbritannien. Livegenskabet i Rusland blev afskaffet 1861, hvorefter mange russiske og ukrainske bønder flyttede ind i Kasakhstan på områder tildelt dem af centralregeringen. Kasakhstan blev i 1868 erklæret som del af det russiske rige. Kasakherne gjorde oprør mod den russiske dominans flere gange, blandt andet i 1916 hvor op imod 150.000 mennesker myrdedes, men hvor man derefter formåede at holde stand mod Den Røde Hær til 1920, da landet blev en del af Sovjetunionen. 
Efter afslutningen af den russiske revolution i 1917 og den efterfølgende borgerkrig blev området Kasakhstan reorganiseret flere gange: først oprettedes Kirgisiske ASSR (autonome socialistiske sovjetrepublik) inden for Russiske SFSR i 1920, men denne byttede navn til Kasakhiske ASSR i 1925, da kasakherne officielt blev udskilt fra kirgiserne, og det område, som tidligere havde heddet Karakirgisiske autonome område i 1924 blev omdøbt til Kirgisiske ASSR. Områdets hovedstad fra 1920, Orenburg, blev med tiden afstået af republikken og dannede en russisk oblast; ny hovedstad blev Alma-Ata, en fjernt beliggende provinsstad mod sydøst. En alvorlig hungersnød ramte landet 1931-1933 og bevirkede en nedgang i befolkningen fra henved 4 millioner til omkring 2,5 millioner. Kasakhstan blev en sovjetrepublik, Kasakhiske SSR, den 5. december 1936. Kasakhstan blev mål for flere sovjetiske deportationer, især efter 2. verdenskrig blev krimtatarer, polakker, tjetjenere, volgatyskere og andre tvangsforflyttet til republikken. Desuden blev flere stalintro politikere deporteret dertil efter diktatorens død i 1953, deriblandt hans efterfølger Georgij Malenkov. I løbet af 1900-tallet var Kasakhstan område for flere større sovjetiske projekter, herunder Jomfrulandplanen under Nikita Khrusjtsjov, Bajkonur-kosmodromen (verdens største og ældste fungerende raketbase) og Semipalatinsk testområde, Sovjetunionens hovedområde for test af atomvåben.
Kasakhstan erklærede selvstyre den 25. oktober 1990 og efter Sovjetunionens sammenbrud erklærede landet sig selv uafhængigt den 16. december 1991 som den sidste af de sovjetiske republikker. Lederen fra kommunisttiden, Nursultan Nazarbayev, blev landets nye præsident. Landet blev medlem af FN den 2. marts 1992. Den 30. august 1995 indførtes en ny forfatning og i december samme år dannedes et nyt parlament med to kamre, og parlamentsvalg blev afholdt. Præsidenten startede i 1997 et gigantisk projekt for at flytte hovedstaden fra Almaty i landets sydøstlige del til Astana (som byggedes op næsten fra grunden), beliggende på steppen i nord nærmere landets geografiske centrum. Nazarbajev genvalgtes 2005 for yderligere 7 år som præsident, og igen i 2011 (efter en forfatningsændring i 2010), denne gang for 4 år, samt atter i 2015.
Den 8. januar 2006 trådte store dele af regeringen tilbage af ukendte årsager.
Siden 1991 har Kasakhstan tilstræbt en afbalanceret udenrigspolitik og arbejdet for at udvikle landets økonomi, særlig olie- og gasindustrien. Mens landets økonomiske udsigter er blevet stadig bedre, har præsident Nazarbayev opretholdt streng kontrol over landets politik. Landets internationale prestige er langsomt forbedret Landet er i dag anset som en dominerende stat i Central-Asien. Kasakhstan er medlem af mange internationale organisationer, blandt andet FN, NATOs Samarbejde for fred, det postsovjetiske Forbund af uafhængige stater, og Shanghai-gruppen. I 2010 havde Kasakhstan formandskabet i OECD.
Kasakhstan er inddelt i 14 regioner, kaldet "oblaster" (), som igen er opdelt i rajoner (distrikter) (, ), svarende til danske kommuner, 
Hver oblast ledes af en "akim" (guvernør), af arabisk "hakim", udpeget af præsidenten. Kasakhstans regering flyttede hovedstaden fra Almaty til Astana d. 10. december 1997.
Kasakhstan er den største republik i Centralasien fra det tidligere Sovjetunionen, og har store mængder af fossilt brændsel og forskellige mineraler. Efter, at Sovjetunionen gik i opløsning, indtrådte der en økonomisk krise i området, men regeringen fik gennemført økonomiske reformer, og Kasakhstan har nu en stabil økonomi. Den tidligere fattigdom er formindsket, hovedsagelig på grund af olie, men endnu lever omkring 19 % af befolkningen i yderste fattigdom. 
Kasakhstan og Kina startede et samarbejde om at bygge en olieledning fra Det Kaspiske Hav til Kina, og dette projekt blev færdigt i 2006 (kendt som Atasu-Alashankou-ledningen). Kasakhstan regnes nu som det rigeste land i Centralasien og har et banksystem, som ligner dem i Østeuropa. 
 

Astana (Kasakhisk og russisk: Астана) er Kasakhstans hovedstad og næststørste by efter Almaty.
Byen har ca. på 708.794 indbyggere (2010) og vokser hurtigt , da den ligger i en speciel økonomisk zone i provinsen Aqmola i det nordlige Kasakhstan. Hovedstaden er dog politisk set separeret fra Aqmola, der har sin egen hovedstad.
Byen blev grundlagt af sibirske kosakker år 1824 som fortet Akmolinsk og byen blev kendt under dette navn. I det tidlige 20. århundrede blev byen et knudepunkt for jernbanetrafik og fik derfor stor økonomisk vækst, hvilket varede indtil Den Russiske Borgerkrig.
I 1961 blev byen omdøbt til "Tselinograd" og igen i 1991 ved Kasakhstans uafhængighed omdøbte man byen til det samme navn som regionen også fik, Aqmola. Byen blev officielt hovedstad i 1997, hvor landets største by, Almaty, måtte slippe denne titel. Trods den isolerede beliggenhed af den nye hovedstad midt på den kasakhiske steppe og det hårde klima om vinteren behøvede Kasakhstan simpelthen en mere centralt beliggende hovedstad end Almaty, som ligger ved den sydøstlige grænse til Kirgisistan.
Navnet Astana, der har tryk på sidste stavelse, betyder hovedstad på kasakhisk.

Finn er et drengenavn, der er kendt fra oldnordisk, hvor det hed "Finr" = "Finn". Ordet har ukendt oprindelse, men det betyder sandsynligvis "finne" eller "same". Det er tankevækkende, at trolde i sagn og folkeeventyr ofte hedder Finn.
En af disse er Jætten Finn.
Navnet er blandt de godkendte drengenavne i Danmark.
I engelskprogede lande er det brugt som et efternavn, f.eks. i Mark Twains romanfigur Huckleberry Finn.
På Island ses variationen Finnur.
En sjælden variation i Danmark er Find.
Til navnet knytter sig remsen "Finn, Finn Pølseskind / trækker maven ud og ind".
Den kan fortsættes "med sin moars strikkepind."
Den olympiske bådklasse Finnjollen stammer fra de Olympiske Lege i Helsinki i 1952.

Nederlandsk eller hollandsk er et vestgermansk sprog, som tales i Nederlandene, den nordlige halvdel af Belgien (i delstaten Flandern og i Bryssel), samt i Fransk Flandern. I Sydamerika tales sproget i Surinam, på Aruba, Bonaire, Curaçao, Sint-Maarten og desuden i nogle områder af Canada og USA. I den tidligere nederlandske koloni Indonesien forstår ca. 1 million nederlandsk. Afrikaans, der tales af afrikaanerne i Sydafrika og Namibia og flertallet af Kaplandets farvede indbyggere, er en tidligere dialekt af Nederlandsk, der har udviklet sig til et særskilt sprog.
I Danmark og visse andre lande er "hollandsk" et almindeligt navn for sproget. Belgiere og nederlændere vil ofte protestere mod at sproget kaldes hollandsk, fordi de opfatter hollandsk som den dialekt, der tales i provinserne Noord-Holland og Zuid-Holland. Belgiere vil ofte fremhæve at mange af de ældste tekster på hollandsk faktisk stammer fra det middelalderlige grevskab Flandern. 
Nederlandsk har ved siden af hollandsk flere dialekter som brabantsk, limburgsk, zeeuws, achterhoeks, vestfrisisk, Stellingwarfsk, Twents, Veluwsk, groningsk og drentsk, m.fl. Standardnederlandsk blev først officielt fastlagt ved udgivelsen af bibelen kaldet Statenvertaling af 1637. Flamsk" er et dialekt af det nederlandske sprog. Dette kan henvise til standardnederlandsk med flamsk udtale eller til de egentlige flamske dialekter. I sprogvidenskabelig sammenhæng bruger man kun ordet flamsk om dialekterne vest- og østflamsk, der hører hjemme i det historiske Flandern (den vestlige del af Belgien og det nordligste hjørne af Frankrig). I resten af Belgien tales der fransk (vallonsk dialekt) og tysk.
Selv om mange altså kalder sproget i Nederlandene for hollandsk og sproget i det nordlige Belgien for flamsk, er der tale om en og samme sprog med fælles normer og retskrivning. I begge lande taler man standardnederlandsk i f.eks. radio og fjernsyn. Der er en beskeden forskel i ordforrådet, svarende til forskellene på tysk i Tyskland og Østrig, og der er karakteristiske forskelle i udtale. I de egentlige dialekter er der langt større forskelle, men udtale- og dialektgrænserne følger ikke statsgrænsen, hvorfor det er forkert at dele nederlandsk op i "hollandsk og flamsk".
Indtil 1950'erne hed sproget i det nordlige Belgien officielt flamsk, men da blev der overvejende brugt fransk som kultursprog i Belgien, og det var endnu ikke afgjort om flamlænderne ville satse på et særligt flamsk eller et fælles nederlandsk skriftsprog. Siden 1960'erne har den Nederlandske Sprogunion ført en aktiv harmoniseringspolitik, der sikrer fælles normer for grammatik og retskrivning. Når man har brug for at skelne mellem de to nationale varianter, hedder de officielt "nordnederlandsk" og "sydnederlandsk," men i daglig tale omtaler mange stadig den sydlige variant som flamsk.
Inden for det nederlandske sprogområde findes der mange forskellige dialekter.
Nedersaksisk og limburgsk danner et grænseområde til henholdsvis nedertysk og højtysk, og det kan diskuteres om de skal medregnes til de nederlandske dialekter. Nedersaksisk tales også på den anden side af grænsen, i Nordtyskland, hvor det kaldes nedertysk eller plattysk. Nedersaksisk og limburgsk er officielt anerkendt som regionalsprog. Det er under overvejelse om dialekten Zeeuws (i Zeeland) også skal anerkendes som regionalsprog. 
I provinsen Frisland tales frisisk, der er et separat sprog og ikke en dialekt af nederlandsk.
På nederlandsk bruger man ofte begrebet "streektaal" ("egnssprog"), der både kan omfatte dialekterne og separate sprog som frisisk.
Det nederlandsk-tyske dialektområde er således et kontinuum, hvor det ene sprog langsomt går over i det andet. I dag er varianterne på begge sider af grænsen naturligvis blevet præget af de nationale standardsprogs ordforråd, hvorfor sproggrænsen er blevet noget skarpere end før. Det tyske og det nederlandske rigssprog er separate sprog, fordi de er baseret på germanske dialekter meget langt fra hinanden og med tiden har udviklet hver sit ordforråd, grammatik, retskrivning og litteratur.
Christian 2. hentede i sin tid 24 bondefamilier fra Nederlandene til Amager hvor de bosatte sig i Store Magleby som blev grundlagt i 1521.
Her blev der flittigt talt nederlandsk i cirka 300 år, da selve undervisning på byens skole og præstens prædiken i byens kirke forgik på nederlandsk. I 1811 måtte de nederlandsktalende familier dog bøje sig for de danske myndigheder, der bestemte, at der nu skulle tales dansk. At nederlandsk på Holbergs tid uden større vanskelighed blev forstået i København, kan ses af hans komedier; se f.eks. her.
Danskere opfatter ofte nederlandsk som en "blanding mellem tysk og engelsk". Årsagen til denne opfattelse er som regel, at man genkender elementer fra både tysk og engelsk; nederlandsk er imidlertid ikke en blanding mellem disse to moderne sprog. De sydlige vestgermanske dialekter i de højtyske områder, som det moderne tyske sprog er baseret på, har gennemgået den germanske lydforskydning. Denne forvandling har dog ikke påvirket de nordlige vestgermanske sprog, som er forløbere for de lavtyske dialekter, samt engelsk og nederlandsk. Selv om nederlandsk i struktur minder om det nært beslægtede tysk, deler det derfor fortsat kendetegn med engelsk, der på et meget tidligt stadium har udskilt sig fra de øvrige vestgermanske sprog. 
Eftersom nederlandsk er tæt beslægtet med plattysk, er der en stor gensidig forståelse mellem talere af dansk og nederlandsk – i hvert fald på skrift. Plattysk har nemlig haft meget stor indvirkning på dansk i middelalderen, og omkring 30-35% af det danske ordforråd og faste udtryk er afledt af plattysk. I udtale adskiller sprogene sig dog markant (se nedenfor).
Udtale af nederlandsk adskiller sig markant fra det beslægtede tysk og fra dansk, på trods af den relative læselighed af sproget. I modsætning til f.eks. dansk er der i nederlandsk temmelig klar sammenhæng mellem skrift og udtale. På nederlandsk kan vokaler fordobles for at vise vokalens længde. Samtidig vil en fordoblet vokal få en anden kvalitet. For eksempel udtales 'a' i "hak" (hakke) som 'a' i dansk "dam" og 'aa' i 'haak' (krog) som 'a' i dansk "Mareridt". En enkel vokal udtales dog også som 'dobbelt', hvis den efterfølges af en enkelt konsonant og en vokal igen. For eksempel udtales 'a' i "haken" (kroge) det samme som 'aa' i "haak" (krog). I gamle dage plejede man dog at stave det som "haaken". 
De fleste konsonanter udtales som på dansk, med nogle markante undtagelser. Udtalen af det almindelige europæiske 'g' (som en velær lukkelyd, IPA er ukendt på nederlandsk, hvor bogstavet i stedet får en lyd som "ch" i tysk "ach". I nordnederlandske dialekter er udtalen hårdere og mere raspende end i sydnederlandske dialekter, hvor det er mere som tysk 'ch' i 'ich' eller som det ældre danske bløde "g" i "rige, kage, koge" osv. Denne bløde g-lyd "(zachte G)" er en af de mest karakteriske måder at genkende sydnederlandsk på.
Udtalen af 'r' er meget variabel og kan være afhængig af placering i ordet, dialekt eller endda den enkelte sprogbruger. I sydnederlandsk udtales r'et som regel med tungespidsen, undtagen i østbrabantsk og limburgsk. I nordnederlandsk bruger nogle et rullet tungspids-r og andre et rullet drøbel-r (som de fleste tyskere). Det forekommer at samme person bruger flere forskellige r-lyde i fri variation, endda inden for samme sætning, men der er ingen betydningsmæssig forskel. I regionen i og omkring Rotterdam rulles der stærkt med r-et.
Det nederlandske sprog kender en række tvelyde, nemlig "au/ou", "ĳ/ei" og "ui". Tvelyden "au/ou" staves forskelligt, men udtales ens, omtrent som dansk "av". Tvelyden "ĳ/ei" udtales også ens; udtalen lyder lidt som "ej". Den karakteristiske tvelyd "ui" lyder lidt som "øy" eller "ay". "eu" er ikke en tvelyd, men udtales som langt "ø" som i "dør".

Træ har flere betydninger eller specialiseringer:
Se også
Organisationer for træ

Træ (ved) er materialet fra døde træer. Det er et bæredygtigt naturmateriale, som bruges til byggeri, inventar og tømmer, og af mange forskellige fagligheder. Eksempelvis arkitekt, bygningssnedker, bådbygger, designer, forstkandidat, maskinsnedker, møbelsnedker, orgelbygger, produktionsassistent, produktionsteknolog, tømrer, skov- og landskabsingeniør, skovarbejder.
Inden for træ sondres mellem nåletræ, som eksempelvis gran og fyr, og løvtræ såsom eg, bøg, ask og mahogni. På engelsk sondrer man mellem softwood og hardwood. Denne artikel gennemgår træets opbygning, udseende, egenskaber og anvendelse.
Træ består af:
På celleniveau består nåletræ af trakeider (ca. 90%) og parenkymceller (ca. 10%). Trakedier er orienteret med stammens længderetning, hvor cellernes vægge giver træet styrke og hulrummene er med til at transportere vand rundt i træet. De kaldes derfor også vandledende celler. Parenkymceller er levende og fungerer blandt andet som oplagsplads for næringsstoffer. De orienterer sig fra kernen mod barken. Cellerne er i forbindelse med hinanden gennem porer, så vand og næringsstoffer kan transporteres rundt. Porerne kan være cirkulære, ovale eller spalteformede.
Hos løvtræer findes karceller, som i forlængelse af hinanden danner lange kar (karstrenge), som leder vand og næringsstoffer fra rod til blade. Det er karerne man kan se på tvæsnittet af ved - og det er dem man også kalder porer, når man beskriver træets udseende og egenskaber.
I træets vækstperiode, fra forår til sensommer, deler træet celler sig i det yderste lag, der ligger lige under barken (kaldet kambiet), således at der indadtil dannes vedceller, og udadtil dannes barkceller, og træet tager til i tykkelse. Den tilvækst der sker i vækstperioden kaldes årringe, da de ses som ringe på tværsnittet. På radian- og tangetsnit viser årerne sig som rette eller bugtede striber. De tydelige aftegninger skyldes den forskel, der er på det ved, der dannes om foråret (vårved) og om efteråret (høstsved), hhv. først og sidst i en vækstperiode. Løvtræerne danner brede, tyndvæggede celler, kaldet karceller, som har til opgave at transportere vand rundt i træet. Ved nogle arter dannes der kun karceller i vårveddet, hvorved de benævnes ”ringporet”. Det gælder for Eg, Elm og Ask. Ved andre dannes karcellerne i hele vækstperioden, hvorved der er tale om en ”strøporet” eller en ”spredtporet” art, eksempelvis Bøg, Birk og Tulipantræ. Nåletræer danner ikke karceller, men består primært af trakeider, som i vårveddet er tyndvæggede og med store hulrum, der kan transportere vand, og i høstveddet er tykvæggede og med små hulrum, som giver veddet styrke.
Marven udgør den inderste del af træet og består af døde celler. Marvstrålerne går fra marven mod barken. Marvstrålerne ses på tværsnittet som radialt udstrålende striber, hvor de kan være mere eller mindre tydelige. Marstrålerne fungerer som oplagsrum for navnlig stivelse og fedt, og transporterer næringsstoffer fra bark til ved og omvendt. Man skelner mellem primære marvstråler, som udgår fra marven, og sekundære marvceller, som dannes længere ude i veddet. De har dog samme funktion.
Alle træer har splintved, som består af levende celler, der transporterer vand og næring fra rod til resten af træet. Nogle træarter danner kerneved i stammens centrum, som består af døde inaktive celler og adskiller sig i farven fra det levende splintved. Kernen er gennemgående mere dimensionsstabilt end splintveddet trods højere densitet, ligesom kernedannelsen i højere eller mindre grad beskytter træet mod svampe- og insektangreb. Kernen er i så fald mere værdifuld end splintveddet. Nogle træer udvikler ikke denne kerne, og kaldes da for Splintvedstræer. Det er eksempelvis Avnbøg, Birk, Bøg, El, Ahorn, Ær og Lind. Eksempler på arter med kernedannelse er Fyr, Lærk, Douglasgran, Elm, Eg, Kirsebær, Valnød og Bøg. Nogle arter kan også danne en såkaldt ”falsk kerne” som reaktion på en ydre påvirkning. Her er kernen mørkere i stammens midte, men danner ikke konserverende stoffer.
Træets naturlige farve kan variere fra gulhvid til næsten sort. Primært ses gule, bruge og røde farver. Mørkt ved er ofte hårdere og varigere end lyst. Veddet vil have en farve når det lige er blevet fældet og siden skifte farve når det udsættes for lys og luft, som oftest vil det blive mørkere. Farven kan desuden ændres ved bejdsning eller anden overfladebehandling, men resultatet fra sådanne behandlinger falmer ofte over tid.
Træets udseende er desuden bestemt af hvordan træet er skåret op.
Vandmængden i nyfældet træ er afhængigt af træarten. Mens den del af vandet, der er indsuget i cellevæggene er nogenlunde ens for al slags træ, er det vand, der findes som frit vand i splintens celler, afhængig af hvor porøst veddet er og derfor af træsarten.
Når træet lagres vil noget af vandet fordampe. "lufttørt træ" vil således indeholde samme mængde vand som den omkringliggende luft. Man sondrer desuden mellem ’’’Skovtørt’’’ 25-30% vand), "Skibningstørt" (20-25%), "lagertørt" (22%) og "stuetørt" (7-12%). For bygningssnedkertræ regnes 10-12% for passende, for møbeltræ 5-8%. Således undgås senere tørringssvind.
Når træ tørrer, svinder det ikke kun i vægt, men også i rumfang. Rumfangssvindet sker når den frie vand er fordampet, og det vand der er indsuget i cellevæggene begynder at fordampe. Rumfangssvindet varierer med træsorten, og er mindre for nåletræ end for Eg, Bøg og Mahogni. Som hovedregel gælder, at jo tungere træsort, jo mere svinder den.
Træs egenskaber i længderetningen er væsentlig bedre i længdreretningen end i de to tværretninger, radialt og tangentielt. Træets styrkeegenskaber vurderes ud fra en række parametre, afhængig af hvad træet skal bruges til, blandt andet trykstyrke, trækstyrke, bøjningsstyrke og hårdhed. Sidstnævnte er den modstand træet gør mod et værktøj eller anden legemes indtrængning, og har derfor indflydelse på, hvordan træet kan bearbejdes. Det måles til tider ved kugleindtryk, dvs. den kraft, der kræves for at presse en stålkugle med 1 cm diameter 0,5 cm ind i træet. Hårdheden vokser i ordenen Gran, fyr, eg, bøg. 
Træets styrke påvirkes af vandindholdet, da vandet virker opblødende. Vandfri gran kan være fire gange så stærkt som vandmættet. Det påvirkes desuden af Knaster, som forringer styrken overfor særligt træk og bøjning, og af vækstfejl, som ændrer i træets fibre. Den faktor, som bestemmer styrken, når ingen af de andre gør sig gældende, er veddets tæthed.
Man vurderer ofte træets egenskaber ud fra densitet, som har indflydelse på træets styrke og hårdhed. Densitet er materialets vægt i forhold til dets volumen, som angives med symbolet ρ. I absolut tør tilstand er vedstoffets densitet 1500 kg/m3, men da alle træer kun indeholder et skellet af vedstof, er alle træarters densitet mindre og svinger mellem 100 kg/m3 og 1100 kg/m3..
Ligesom der for forskellige træarter er forskellig densitet, er der inden for den enkelte art variationer. Eksempelvis kan egetræ variere fra 300-600 kg/m3. Der vil derudover være forskelle i den enkelte stamme.
Generelt gælder: 
• Højere densitet = højere styrkeegenskaber
• Høj densitet = lang tørretid
Ud over tømmer af forskellige træarter, findes en række træbaserede materialer, som er blevet udviklet for at udnytte al træet i stammen, give træet bedre styrkeegenskaber eller længere levetid. Disse materialer kan være baseret på spåner, flis eller træfibre som fx spånplader, MDF, OSB og træfiberplader. Krydsfiner er sammenlimede og krydslagte finerlag, og møbelplader er opbygget af sammenlimede træstave beklædt med finer.
På grund af sin tilgængelighed og mange gode egenskaber, har træ været anvendt til et væld af forskellige ting op gennem historien. Eksempelvis som brænde, og i konstruktionen af bygninger, skibe, møbler, instrumenter og andet. 
Forskellige træarter har til forskellige tider været populære inden for møbelproduktionen i Danmark, og afhænger af tilgængelighed, forarbejdningsmetoder, pris og mode. Tidligere brugte man de træsorter, som var tilgængelige i det enkelte land, i Nordeuropa: eg, fyr og gran. Den øgede kontakt og samhandel med andre lande i 1600-tallet, betød at nye træsorter blev tilgængelige. I de 17. århundrede var mørk ibenholt og palisander meget populære, sammen med importerede møbler fra Kina i kamfertræ. I det 18. og 19. århundrede foretrak man møbler af den mørke mahogni. Eg, Ask, Mahogni, Palisander og Teak, hvoraf de to første vokser i Danmark og de tre sidste i tropiske egne, er blandt de arter, som havde størst betydning i det 20. århundredes danske møbelproduktion.
I dag influerer desuden miljøhensyn og –politik både forskellige træarters tilgængelighed og mode. Med sit lave CO2-aftryk og ved at være fuldstændigt fornyeligt, understøtter træ i særligt grad bæredygtigt byggeri, men kræver samtidig et stort kendskab til, og respekt for, de egenskaber som træet besidder.
Mange træarter har tidligere været høstet i et sådan omfang, at de i dag er udrydningstruede og derfor underlagt handelsrestriktioner. IUCN’s Red Lidst of Threatened Species blev oprettet for 50 år siden af en række internationale organisationer og vidensinstitutioner, med det formål at rådgive truede træarter. CITES-konventionen fra 1975 overvåger og regulerer desuden den internationale handel med vilde dyr og planter. Fra 2011 har 175 lande tiltrådt konventionen, og i Danmark har den været gældende siden 1977. CITES omfatter 28.000 træarter, opført på liste I, II eller III alt afhængig af hvor truet arten er. På liste I står ca. 1000 arter (dyr og planter), som er så truede at al handel med dem er forbudt.

Ved er et stabiliserende materiale, som vedplanter danner. Derfor kaldes processen fra det urteagtige skud til den træagtige gren eller stamme for "forvedning", og planter, som har været igennem processen, kaldes "forveddede"". Veddet består i første omgang af cellulose, men det bliver senere forstærket ved indlejring af hemicellulose og lignin. Veddet giver planterne den nødvendige styrke til at bære deres egen vægt og den belastning, der opstår under påvirkning af vind, snetryk og vandoptagelse. På den måde er veddet forudsætningen for, at de høje stauder, buske og træer har kunnet udnytte sollyset helt uden konkurrence fra andre planter.
Cellulosen giver veddet trækstyrke, mens ligninet giver det trykstyrke. Dette forhold er baggrunden for, at mennesker har brugt ved i snart sagt alle konstruktioner siden historiens begyndelse: redskabsfremstilling, møbelfremstilling, husbygning, skibsbygning, vejanlæg, havnekonstruktion, osv. Desuden er veddet meget energirigt, og da energien kan frigøres ved at antænde veddet, har det været brugt som varmekilde i alle mulige sammenhænge.

Randers er en by i Østjylland med , hvilket gør den til Danmarks 6. største by. I Østjylland er Randers den næststørste by efter Aarhus. 
Byen ligger 39 kilometer nord for Aarhus ved udmundingen af Gudenåens nordøstlige ende og samtidig i bunden af Randers Fjord med stejle bakker på nordsiden. Helt fra gammel tid har Randers været et vigtigt trafikknudepunkt for nord- og sydgående veje, der mødtes ved det smalle overfartssted ved Randers, hvorfra der også var adgang med skib ud i Randers Fjord. I dag er der togforbindelser til Langå og Hobro fra byens banegård, ligesom alle IC-tog på vej mod nord standser her. Randers ligger i den del af det nordøstjyske område, som i folkemunde benævnes Kronjylland.
Byens navn skrives i de ældste former som:
Oprindelsen til navnet kan findes ved at dele det gamle navn Randaros i to stavelser, Rand – Aros. "Aros"(åmunding) kendes også som det gamle navn for Aarhus, og med tilføjelsen "Rand" (bakkekant) kan byens navn læses som "Byen på bakken ved åmundingen".
Navnet forekommer, så vidt vides, første gang i 2. halvdel af det 11. århundrede. Dets oprindelige form er vist nok det islandske Randarós; i Kong Valdemars Jordebog staves det ""Randrøs" og "Rondrus""; andre Former er "Rand" eller "Rander"; Saxo kalder byen på latin "Randrusium". År 1086 nævnes byen som samlingsplads for oprørerne mod Knud den Hellige; før den endelige kamp mellem Valdemar og Svend Grathe 1157 bliver den nævnt som mødested for Valdemars mænd; nogle år senere havde kong Valdemar et møde her med den norske høvding Erling Skakke. Under borgerkrigen mellem Erik Plovpenning og Abel skal den være blevet afbrændt 1247 af Abel; i alt fald vides, at den brændte 1244. Mest historisk bekendt i middelalderen er Randers dog ved Niels Ebbesens drab på Grev Gert natten til lørdag 1. april 1340, hvorefter han med sine folk undkom over Randers Bro (bygget mellem 1086 og 1157), hvis planker i forvejen var løsnede. Også under Valdemar Atterdag omtales byen, da jyderne rejste sig til oprør på grund af de store byrder, han pålagde dem. Et slot, som kongen lod bygge her, uvist hvor , og til hvilket materialet ifølge overleveringen skal være taget af 11 nedbrudte landsbykirker, blev indtaget 1357 af den jydske adel, og 1359 belejrede kongen den måske kort forinden befæstede by, "rettende Skyts, Bukker og Blider rundt om", men de belejrede, fortælles der, gjorde udfald og afbrændte fjendens lejr. Af høvedsmænd på det gamle Randershus nævnes Peder Laurensen (Panter) 1357, Eske Croch 1364 (antages at have været broder til Niels Ebbesen) og Fikke Moltke 1365.
Hvornår byen er blevet købstad, vides ikke. De første omtalte privilegier for Randers er givne af Erik Menved i Viborg den 8. august 1302; herved fik indbyggerne i Randers ("villa forensis") toldfrihed for de varer, de solgte i riget, uden alene på Skanør marked; tillige stadfæstede kongen 22. april 1311 de rettigheder, som indbyggerne i Randers (her kaldet "civitas") havde fået under kong Valdemar (formodentlig Valdemar Sejr), nemlig jurisdiktion i sager som drab, voldeligt overfald, ran, voldsomt husbrud og lignende, som forøves inden for byens grænseskel ("Wibols pali", det vil sige skelpæle), et privilegium, der 1321 udvidedes til, at byen i alle sager skulle have sin egen ret, med yderligere Bestemmelser om udenbys mænd. Senere er privilegierne bekræftede blandt andet i 1356 af Valdemar Atterdag, i 1391 af dronning Margrethe I, i 1436 af Erik af Pommern, i 1441 af Christoffer af Bayern, i 1483 af Kong Hans, i 1514 af Christian II og i 1527 af Frederik I, ligesom også af kongerne i nyere tid, således 28. maj 1566.
Randers har i middelalderen været en ret anselig handelsby, hvis omsætning dog vist nok for en stor del har været i hænderne på lübeckerne, om hvis herredømme der her, såvel som i andre danske byer, er flere minder; således har der midt i byen mellem Brødregade og Middelgade været en blind gyde, "Peberslip", og Trangstræde, 1465: Travnstræde, 1491: "Traffuenstræde", vidner måske også om lybsk oprindelse , lige som mange ældre personnavne af tysk afstamning stammer fra den tid. Også fiskeriet i åen, der den gang har været langt betydeligere end senere, og anden næring, som ølbrygning, har været af vigtighed for dens opkomst. Flere af kongerne i middelalderen søgte også at fremme handelen. Således gav Christoffer af Bayern i 1445 bevilling på et efter hans foranstaltning med pæle indstukket sejlløb i fjorden, så at borgerne kunne have fri gennemfart såvel som pramgang oven i fjorden, og ved brev af 1457 fastsattes det, at ingen i fjorden måtte købslå, før de kom op til Randers broer, under skibs og gods’ fortabelse. Byen Ørsted i Rougsø Herred er altså allerede da ophørt med at drive handel eller er i hvert fald der efter berøvet retten dertil. At Randers har været en ret anset stad, kan også ses af, at den, om end periodisk, har været møntsted, således under Erik Ejegod, i perioden 1147-57 og under Erik af Pommern, og at den har haft 3 klostre og flere sognekirker og gilder.
Ældst var Vor Frue Kloster for nonner af Benediktinerordenen; det forekommer første gang i midten af det 12. århundrede, da der nævnes en nonne Thorgun, men i øvrigt kendes meget lidt til dets historie. I 1263 og 1268 betænktes det i testamenter. I spidsen for klosteret stod vist nok en priorisse samt en prior, hvis indsættelse et bytingsvidne af 1424 siger tilkom kongen. Klosteret blev ophævet længe før Reformationen. Allerede i begyndelsen af det 15. århundrede var det i tilbagegang, bygningerne i forfald og nonnerne få. På Erik af Pommerns anmodning overdrog derfor Aarhusbispen Ulrik i 1428 klosteret (undtagen Kirken, Vor Frue Kirke, der blev sognekirke i Randers) til Kartheuserordenens munke, som heraf og af det ligeledes forfaldne Glenstrup Kloster skulle indrette sig en ordensstiftelse i Tjæreby, Gimming Sogn, Støvring Herred. Fra 1431 haves en supplik fra kong Erik med pavelig resolution om de to klostres omdannelse til Kartheuserbo. Noget Kartheuserkloster blev dog aldrig grundlagt; derimod var de to klostre 1445 i Birgittinerordenens eje; 4. januar 1446 udstedte paven en bulle om deres overgang til Birgittinerordenen, og 1451 på ny en bulle om, at Glenstrup og Vor Frue Kloster i Randers måtte henlægges til Mariager Kloster; dermed var de to klostre ophævede for stedse . Snart efter blev vist nok Vor Frue Klosters bygninger nedbrudte; de lå ved rådhustorvet. Kirken blev som nævnt sognekirke. Den 7. juni 1529 fik borgerne efter anmodning kongelig tilladelse til at nedbryde den, og i 1537 var den vist nok forsvundet. 
Et Gråbrødrekloster blev stiftet 1236. I testamenter vides det af og til at være blevet betænkt, blandt andet i 1263, 1268, 1456, 1509 og 1514; desuden fik det efterhånden noget jordegods, således 1443 en eng ved Essenbæk Klosters hestehave og 1455 en jord i Randers Sankt Peders Sogn. År 1467 forpligtede guardianen sig til "i den nye Kirke paa den nørre Side ved Koret" at opføre et kapel, hvor der skulle holdes 3 ugentlige messer og en årlig begængelse for Anders Jacobsen Björn til Stenalt og hustru. I 1472 stiftede Otte Nielsen Rosenkrantz og hustru (begge begrevede i klosterkirken) et andet kapel, og i 1497 optoges medlemmerne af Sankt Barbara Gildet i ordenens broderskab. Af Klosterets guardianer vides et par at have været provincialministre. I 1503 blev konventet bragt til observans. Klosteret ophævedes i 1530 og skænkedes af kongen med alt tilbehør til rigshofmester Mogens Gøye, der dog allerede samme år overlod kirken til borgerne og den lutherske præst Mattis Lang. Efter Mogens Gøyes død 1544 kom klosteret tilbage til Kronen og omdannedes til Dronningborg Slot. 
Yngst var Helligåndsklosteret. Oprindelig var det kun en borgerlig hospitalsstiftelse som de små helliggeisthuse, der fandtes i adskillige købstæder. Det nævnes første gang i 1417, men er vist nok en del ældre (en Peder Nielsen Galde, nævnt 1400 som "Forstander i Randers", har muligvis hørt hjemme her). Til hospitalet var der som sædvanlig knyttet et lille helligåndskapel. Skønt stiftelsen flere gange støttedes med afladsbreve og af omegnens adel med gaver af jordegods, vedblev den sikkert at være ringe, indtil den senest 1489 omdannedes til et hospitalskloster med Helligåndsklosteret i Rom som moderstiftelse. Så kom især under dets to første priorer, Jens Mathiesen og Laurids Nielsen, dets glansperiode. Kong Hans skænkede klosteret Sankt Mortens Kirke i Randers mod, at der her skulle holdes en ugentlig messe for hans og hans slægtninges sjæle, og fra nu af blev Sankt Mortens Kirke klosterets egentlige kirke, om den end ved siden af synes vedblivende at have været sognekirke. ved denne anledning undergik den en hel ombygning. Blandt de gaver, klosteret modtog omkring 1500, nævnes følgende: i 1496 skænkede sognepræsten i Gimming det en fiskegård med mere ved Randers Bro, og samme år fik det af Axel Lagesen Brock til Clausholm nogle gårde i Hammelev og Laen samt en fiskegård. År 1500 gav Jens Nielsen (Munk) til Restrup det noget gods i Lyngaa, i 1510 Tyge Jensen Seefeld af Dalsgård en gård i Troelstrup, Rinds Herred, og 1515 Aarhuskanniken Jens Eriksen en gård i Voldby, Gjern Herred. I og ved Randers fik det desuden flere abildgårde, haver og jorder, "Priorgaarden" med mere. 1250 [?] omtales, at det havde 3 kalkovne ved Mariager Fjord. Reformationsrøret og andet gjorde dog ende på denne stortid, og den sidste halve snes år af klostrets beståen var en fortsat nedgang. Da Christian II i 1522 forlangte en stor skatteydelse af gejstligheden, erklærede klosteret, at det havde en gæld på 3.000 mark. I 1527 måtte det sælge flere ejendomme, deriblandt det nævnte helligåndskapel, der efter reformen ved 1489 vist var blevet overflødigt. Frederik I lod i 1530 foretage de første skridt til dets ophævelse som kloster, og 1532 var det som almindeligt fattig- og sygehus underlagt verdslig øvrighed, idet forstanderen da forpligtedes til at gøre Mogens Gøye og borgmester og råd i Randers regnskab vedrørende lemmernes underhold. Endelig ophævedes det helt i 1541, og dets gods overdroges Aarhus Hospital, hvortil også lemmerne førtes; men noget af godset blev atter frataget Aarhushospitalet, da det nye hospital i Randers stiftedes 1558. Helligåndsklosteret har ligget noget nord for Sankt Mortens Kirke. Hvornår bygningerne er blevet nedrevne, vides ikke, mulig omkring 1550. Desuden hørte til Randers i middelalderen en Sankt Jørgensgård for spedalske (i Vorup Son, Galten Herred).
Foruden Sankt Mortens Kirke, Vor Frue Kirke og Gråbrødrekirken havde Randers i middelalderen endnu 3 kirker. På Rådhustorvets nordside lå Sankt Peders Kirke, opført i den tidligere middelalder af kampesten og mursten, med to eller tre skibe og et vist nok senere tilbygget tårn (nævnt 1455); af den sidste katolske Aarhusbisp Ove Bille blev den overladt borgerne i Randers, stadfæstet af Christian III i 1535; den er vist nok snart efter blevet nedbrudt, men tårnet, som byen brugte som klokketårn, og som 1687 fik et nyt spir, stod indtil 1795. Mellem Middelgade og Brødregades sydlige del lå Sankt Clemens Kirke (nævnt 1403); 1532 fik Henning Baltersen præsentats på kirken, men 24. oktober 1540 tillod kongen borgerne i Randers "at nedbryde den og Kirkegaarden og dermed bygge og holde de andre to Sognekirker ved Magt", idet tårnet skulle blive stående (ved byens brand i 1671 ødelagdes spiret, hvorefter tårnet forfaldt og nedbrødes mellem 1724 og 1736). På Sankt Laurentii Bakke lå Sankt Laurentii Kirke (nævnt 1483). Samtidig med Sankt Peders Kirke overlod Ove Bille den til borgerne, kongelig stadfæstelse 1535, men allerede 7. juni 1529 havde Kongen givet sin tilladelse til, at den måtte nedbrydes og sognefolket søge Helligåndskirken; kort efter er den sikkert forsvunden. 
Af gilder omtales et Sankt Barbara Gilde, der havde medlemmer af begge Køn, et Sankt Knuds Gilde, et Hellig Kors Lav, hvis daglige messe holdtes i Gråbrødre Klosterkirke, et Sankt Katharinæ Gilde (det "store Præstegilde"), Frue Præstegilde de compassione (det "lille Præstegilde". Ved siden af disse gejstlige gilder var der et mere verdsligt, Guds Legems Lav eller Købsvendenes Lav, hvis broderskab for det meste bestod af kræmmere og købmænd og deres hustruer, og hvis gildeskrå er fra 1417.
Byen blev ramt af en brand før 1527 og igen i 1530, hvilken lagde Randers i aske stort set med undtagelse af de grundmurede kirker og klostre.
Randers tog ivrig del i reformationsrøret. Som den nye læres første forkyndere i Randers nævnes Henning Baltersen (død 1552), Niels Christensen, vist nok før Munk i Randers Gråbrødrekloster, der blev den første evangeliske præst ved Sankt Mortens Kirke (død 1566), og Mattis Lang (død 1557), der blev præst ved Gråbrødre Kirke og virkede her, indtil han 1537 blev bisp i Aarhus . I Grevens Fejde stod byen på Christian III’s side. Efter Slaget ved Svenstrup flygtede de slagne adelsmænd til Randers, der ifølge ordre af 20. oktober 1534 skulle befæstes, og Skipper Klement fulgte snart efter og slog lejr nord for byen på Flintebjerg, men adelsmændene sammen med borgerne forsvarede sig så tappert, at han ikke kunne indtage den, og da vendelboerne "sloge sig fulde i Randers Burøl", led de nederlag. Året efter gav Christian III byen et beskærmelsesbrev mod vendelboerne, der havde truet med at hævne dette nederlag, og berømmede borgerne for deres kongetroskab.
At byen har været befæstet i middelalderen, er sikkert, men i øvrigt vides intet om denne befæstnings beliggenhed eller, om det af Valdemar Atterdag byggede slot har dannet et led i den. Derimod ved man, at byen fik en af Christian III anlagt befæstning i 1. halvdel af det 16. århundrede. Den har bestået i en grav, der i en halvkreds strakte sig om byens nordlige del fra Vesterport over Nørreport til Østerport, og inden for graven var der atter dels en vold mod vest, dels en mur mod øst. Der var ingen befæstning mod sydsiden, hvor Sønderport (Sønderbroport) førte ud af byen; her dannede åen tilstrækkeligt værn. Befæstningen blev ikke længe holdt vedlige; allerede 1587 omtales muren som forfalden, i krigene i det 17. årh., da Randers var besat af fjenden, ses den ikke at have haft nogen betydning, og 1687 siges byen endog udtrykkelig ikke at være nogen fæstning, om end gravene endnu var til. 
Christian III holdt herredag i byen i 1537, Frederik II ligeledes 17. maj 1573.
Både 2. halvdel af det 16. og 1. halvdel af det 17. århundrede var en storhedstid for byen, da den under landets almindelige fremvækst tog et stort opsving, især ved handel og søfart. Driftige købmænd skabte store formuer og bragte glans over deres by.
I begyndelsen af den nyere tid fik Randers også sit kongelige slot, nemlig det omdannede Gråbrødrekloster, der fra 1544 kaldtes "Randersgaard" eller "Vor Gaard i Randers", men fra omkring 1550 Dronningborg. Klosterkirken blev slotskirke, foruden at den vedblev at være bykirke. Christian III opholdt sig oftere på slottet, således i vinteren 1551-52, da han her udstedte den Dronningborgske Reces, og efteråret i 1558; i øvrigt boede lensmændene over Dronningborg Len her. Slottet var 1559-71 som livgeding tillagt dronning Dorothea, efter hvis død det atter kom til Kronen. I foråret 1573 holdt Frederik II hus her; senere gæstedes det sjældnere af kongerne. Blandt lensmændene nævnes Eske Brock (død 1625). I Torstenssonkrigen 1644-45 huserede de svenske slemt her, som det blandt andet fremgår af en synsforretning fra 28. november 1645 , og i Karl Gustav-krigene 1657-60 har slottet sikkert også lidt skade. 
Ved omdannelsen fra kloster til slot blev der foretaget flere byggeforetagender, om hvilke man hører tale navnlig i begyndelsen af 1550-erne. Kronens bønder i Middelsom og Sønderlyng Herreder fik 1551 ordre til med heste og vogne og 2 arbejdere hver at arbejde i 2 dage på egen kost ved slottet. I 1552 ses, at kongen i Bohus Len har forskrevet tømmer til slottet, og samme år befalede han Vorup Kirke nedbrudt og materialerne anvendte til bygningen. I 1552 og følgende år arbejdedes der på en grøft til slotsmøllen, som kongen lod opføre, og for at få yderligere materiale fik lensmanden i 1553 lov til at nedlægge kirkerne i Bjergby (Støvring Herred), Erslev (Galten) og Vester Alling og Skjørring (Sønderhald); kun de to første blev dog nedbrudte. Desuden benyttedes materiale fra det omkring 1550 afbrudte Tordrup Slot (Galten Herred). Om slottet haves oplysninger, dels fra synsforretninger, blandt andet fra 1626, 1629, 1645, 1646, 1647, 1648, 1650 og 1662, dels fra et kort hos Resen. Som en forhenværende klosterbygning bestod det af 4 fløje. Hovedfløjen, den sydlige, var "af Grund opmuret og 3 Loft høj"; i vestre ende var kongens sal, i øvrigt indeholdt fløjen dronningens sal, fruerstue, to borgestuer, slotsfogdens kammer, smørkælder, saltkælder med mere; på fløjens nordside var et eller to små trappetårne; på sydsiden var der en mindre udbygning, også i 3 stokværk, blandt andet med skriverstue. Vestfløjen var delvis nedbrudt i 1646 ("synes at have været 19 Fag Hus, muret af Grund, 4 Loft høj, og har tilforn været kaldt Kongens Kancelli"); det er vist nok en rest af fløjens østmur, der hos Resen mod vest lukker for borggården. I østfløjen (1647: "hvor Lensmanden plejer at holde Hus") var der mod syd en over- og en neder fruerstue og der under to hvælvede kældere; i øvrigt var der køkken, bryggers med mere samt i nordenden en stald (1646: før et stort bryggers); lofterne brugtes en tid til korn. Nordfløjen udgjordes af slotskirken, der bestod af skib og kor, med hvælvinger, og et tårn på nordsiden; under kirken var en hvælvet kælder. Fra østfløjen førte en bro over den gamle bygrav. Slotsmøllen, der blev nedlagt ved kongelig konfirmation af 9. marts 1649, lå øst for slottet, og hvor den senere slotsgård (på dennes port stod endnu 1839: Chr. IV 1631) lå, lå staldgården og smedien. Til slottet hørte flere haver, en ladegård Bjellerup (i Sankt Mortens Landdistrikt) med mere (der er nu intet tilbage af slottet).
Omkring 1650 lod borgmester Jesper Lauritzen på Kirkebakken opføre et kapel (ødelagt i 1718, men genopført), hvori han stiftede en lørdagsprædiken, som varede til 1730, hvorefter bygningen brugtes til at holde ligprædiken i, indtil den solgtes i 1771.
I 1602 bortrev pesten mange mennesker, og under krigen i 1627 blev byen indtaget af de kejserlige tropper, som det synes uden modstand (befæstningen var vel da allerede i forfald). I 1644 besatte den svenske general Helm. Wrangel Flintebjærg; han havde sit Hovedkvarter i Randers og lod fæstningsværkerne udbedre, og også i krigen 1657-1660 var byen besat af fjenden.
Efter 1660 solgtes slottet med gods og kirker til Peter v. Spreckelsen fra Hamborg (adlet 1682), efter hvis barnløse død 1706 det gik over til søstersønnen Jobst v. Overbeck, død 1710, hvorpå det som arveløst gods faldt til kongen, som lagde det ind under ryttergodset, men ved auktion 22. oktober 1721 solgte det med alt tilliggende til Peder Thomassen Bering. Slottets bygninger blev nu nedrevne (ved plakat af 13. oktober 1721 anbefalede kongen, at Slottet skulle nedbrydes tillige med staldgården og al den grund, som samme står på med tilhørende gårdsplads samt frugt- og lysthave). Materialet herfra blev til dels anvendt til de to nye fløje på Clausholm. Slotskirken var allerede nedlagt i 1698 og menigheden henvist til Sankt Mortens Kirke. Efter Berings død blev godset solgt ved en auktion i 1740, da justitsråd H. Folsach købte det meste. Ryttergodset, hvis hovedgårdstakst var 135, bøndergods, skov- og mølleskyld 2.230 og tiender 45 tønder hartkorn, solgtes ved auktion 1765, da de fleste af beboerne købte deres gårde. En del af hovedgårdstaksten og godset købtes af etatsråd D. Kirketerp, som opbyggede en gård, "Dronningborg", noget nord for Randers. Slotsgrunden, som var unddraget købstadens jurisdiktion, indlemmedes først i byen ved reskript af 13. oktober 1819. 
Efter midten af det 17. århundrede kom der en alvorlig nedgangsperiode. Krigen 1657-60 gjorde sit; dertil kom, at mange af byens rige familier efter 1660 købte godser og drog deres formuer fra byen, men mest har en voldsom brand i 1671 skadet byen. I 1672 havde den 2.036 indbyggere. Som vidnesbyrd om dens tilbagegang kan nævnes, at den i forordningen af 28. januar 1682 ikke var blandt de byer, hvem det var tilladt at drive handel med udlandet, en bestemmelse, der dog allerede blev modificeret ved reskript af 16. august 1687 og ophævet den 6. marts 1689. Denne nedgang varede til langt op i det 18. århundrede, da der atter kom nogen fremgang, særlig på grund af gunstigere handelsforhold under den Nordamerikanske Frihedskrig og følgende år. Sejladsen på fjorden blev forbedret, og der byggedes større skibe, der sejlede på Frankrig, Spanien og Vestindien. Der kom atter velstand til byen, og dens folkemængde tog stærkt til. I 1769 havde byen 2.718 indbyggere. Vel satte Englandskrigen 1807-14, hvorunder i 1808 byen en tid havde indkvartering af 2 spanske rytterregimenter, og kort efter blev den depot for engelske krigsfanger, og de følgende trange år efter krigen den noget tilbage, men den genvandt det snart. 
Randers havde omkring 1900 årlig følgende markeder: 2 dage i januar, 3 dage i februar og 3 dage i marts med heste, 1 dag i maj med kreaturer, 2 dage i juni med uld, 2 dage i juli med heste, 2 dage i september med heste, kvæg og får, 1 dag i september med kvæg, får og heste, 1 dag i oktober med kvæg, får og uld, 1 dag i november med kvæg og får og 1 dag i december med heste og kvæg. Torvedag var hver onsdag og lørdag.
Af fabrikker og industrielle anlæg havde byen omkring midten af 1800-tallet: 25 brændevinsbrænderier (deraf 14 dampbrænderier), 7 tobaks- og cigarfabrikker, 1 cikoriefabrik, 2 jernstøberier, 2 handskefabrikker, 5 bomuldstøjsfabrikker, 1 sæbesyderi, 2 kalkbrænderier, 1 rebslageri, 1 skibsbyggeri, flere ølbryggerier, 2 bogtrykkerier. Af fabrikker og industrier havde byen i 1872: 13 brændevinsbrænderier, 1 jernbanevognfabrik, 1 damp-, sav- og høvleværk, 2 maskinfabrikker, 1 cikoriefabrik, 1 saltraffinaderi, 2 spritfabrikker, 2 jernstøberier, 2 dampvæverier og -spinderier, 4 bomuldsvæverier, 5 tobaks- og cigarfabrikker, 1 tændstikfabrik, 3 kartefabrikker, 1 dropsfabrik, 3 handskefabrikker, 1 mineralvandsfabrik, 7 farverier, 5 garverier, 1 alungarveri, 1 teglværk, 2 kalkbrænderier, 2 skinsbyggerier, 1 vægtfabrik, 1 fabrik for kunstigt smør, 1 sæbefabrik og lysestøberi, 1 savskæreri, maskinhøvleri og tagspånfremstilling, flere ølbryggerier. 
Af fabrikker og industrielle anlæg havde byen omkring århundredeskiftet et meget stort antal: Fabrikken „Scandia“ for tilvirkning af jernbane- og sporvognsmateriel, som år 1900 beskæftigede i gennemsnit 376 mand, endvidere Buchtrups Maskinfabrik, Smiths Jærnstøberi og Maskinfabrik, Randers ny Jærnstøberi. K. Sørensens Jærnstøberi og Maskinfabrik, Jærnstøberiet og Maskinfabrikken „Strømmen“ (i Strømmen); Maskinfabrikken „Pasteur“, med kobbersmedie og blikkenslageri, Randers Dørgrebsfabrik og Metalstøberi. Henriksens Vægtfabrik, Randers Trævarefabrikker, Juuls Dampsnedkeri, Save- og Høvleværk, Randers Dampsnedkeri og Listefabrik, Brødr. Steenbergs Damp-Saveværk, Justesens Stolefabrik; Junckers Klædefabrik, Randers Linnedvarefabrikker, Randers Rebslaaeri, Randers Handskefabrik, 1 dampgarderobefarveri og kemisk tøjrensningsanstalt, desuden 4 Farverier, bryggeriet „Thor“, Aktiebryggeriet Hejmdal, bryggeriet „Strømmen“, Randers Spritfabrikker (der hørte ind under „De danske Spritfabrikker“), Randers Dampbrænderi, Randers Svineslagteri, Randers Andels-Svineslagteri (i Strømmen), 2 tobaksfabrikker (Thostrups og Terchilsens), Bagernes Rugbrødsfabrik, hvormed er forbunden en dampbadeanstalt på Nordregrave, tændstikfabrikken „Merkur“ (nu kaldet „De nord. Tændstikfabrikker“), Randers Korkvarefabrik, glødenætsfabrikken „Phønix“ Aktieselsk., Heerfordts Sæbefabrikker og Lysestøberi, Sabroes Bitterfabrik, 1 rørvævsfabrik 4 mineralvandsfabrikker, Randers Dampvadskeri, Buemans keramiske Fabrik, Randers Cementvarefabrik, teglværket „Lille Bjellerup“, 1 kalkbrænderi (i Strømmen), Randers Margarinefabrik; 2 garverier (heraf det ene i Strømmen), 1 bådebyggeri, desuden 5 bogtrykkerier. 
I Randers blev udgivet 4 aviser: "Randers Amtsavis", "Randers Dagblad", "Randers Venstreblad" og "Randers Arbejderblad" ("Hobro", "Grenaa" og "Æbeltoft Dagblade" samt "Hadsten Folketidende" blev også trykt i Randers).
Randers befolkning var stigende i slutningen af 1800-tallet og begyndelsen af 1900-tallet: 7.338 i 1850, 8.844 i 1855, 9.725 i 1860, 11.354 i 1870, 13.457 i 1880, 16.617 i 1890, 20.057 i 1901, 20.963 i 1906 og 22.970 i 1911.
Efter næringsveje fordeltes folkemængden 1890 i følgende grupper, omfattende både forsørgere og forsørgede: 1.833 levede af immateriel virksomhed, 6.363 af håndværk og industri, 3.228 af handel, 447 af jordbrug, 171 af gartneri, 219 af søfart, 39 af fiskeri, 3.364 af forskellig daglejervirksomhed, 636 af deres Midler, 299 nød almisse, og 18 var i Fængsel. Ifølge en opgørelse i 1906 var indbyggertallet 20.963, heraf ernærede 1.578 sig ved immateriel virksomhed, 750 ved landbrug, skovbrug og mejeridrift, 58 ved fiskeri, 11.020 ved håndværk og industri, 3.873 ved handel med mere, 1.624 ved samfærdsel, 843 var aftægtsfolk, 687 levede af offentlig understøttelse og 530 af anden eller uangiven virksomhed. Ved siden af håndværk og industri, der tog et betydeligt opsving i disse år, maå nævnes handel og søfart som byens hovederhverv. Større skibe kunne gå op til byens havn, og Randers var den eneste købstad i landet, der lå ved et vandløb, op ad hvilket der var nogen trafik af betydning, idet der på Gudenåen indtil Silkeborg var pramsejlads med fladbundede "kåge", der især førte brænde, tørv og mursten. Pramfarten svandt dog hurtigt ind i slutningen af det 19. århundrede på grund af jernbaneanlæggene.
Gennem mellemkrigstiden var Randers indbyggertal voksende: i 1916 24.428, i 1921 26.495, i 1925 26.857, i 1930 27.722, i 1935 30.254, i 1940 32.928 indbyggere. Randers havde allerede udbviklet sin første forstad, Strømmen, i midten af 1800-tallet, og denne forstadsudvikling forstærkedes med nye forstadsdannelser.
Ved folketællingen i 1930 havde Randers 27.722 indbyggere, heraf ernærede 2.163 sig ved immateriel virksomhed, 11.758 ved håndværk og industri, 4.918 ved handel mm, 2.652 ved samfærdsel, 697 ved landbrug, skovbrug og fiskeri, 2.169 ved husgerning, 2.932 var ude af erhverv og 433 havde ikke oplyst indkomstkilde.
Efter 2. verdenskrig fortsatte randers sin befolkningsvækst. I 1945 boede der 36.434 indbyggere i købstaden, i 1950 40.098 indbyggere, i 1955 41.720 indbyggere, i 1960 42.238 indbyggere og i 1965 42.923 indbyggere. Samtidig skete der en yderligere vækst i forstadsbebyggelserne i Kristrup, Vorup, Dronningborg og Hornbæk-Tånum Kommuner. 
Vand er stærkt repræsenteret i Randers. Danmarks længste å, Gudenå, løber gennem byen og havnen, og Randers Fjord giver adgang til Kattegat. Borgerne har således direkte adgang til åen fra selve byen ved vådområderne Hornbæk Enge og Vorup Enge. Der er derfor en unik adgang til en alsidig, flot natur, og områderne er rige på fugleliv, ligesom Europæiske Bisonokser græsser i Vorup Enge som et led i Randers Regnskovs rewildingprojekter.
Randers er i øvrigt kendetegnet ved et bakket landskab både i og omkring byen. Randers har tillige fredelige skovområder i Fladbro, og få km uden for byen ligger Fussing Sø mellem bakker og skov. Fussing Sø er et yndet bademål for flere af de lokale.
Randers Naturskole tilbyder oplevelser i naturen og ved åen.
Randers' infrastruktur er præget af beliggenheden ved bunden af Randers Fjord. Sammen med Gudenåen deler fjorden byen op i en nordlig og sydlig del, hvor byens centrum ligger i den nordlige del.
Nordjyske Motorvej går vest om Randers og har frakørsler til flere indfaldsveje. Indfaldsvejene går alle ind til Randers' eneste ringvej, der omkranser centrum. Ringvejen kaldes for Centerringen. Byrådet ønsker, at gøre bymidten inden for Centerringen mere fredelig. I denne forbindelse er det bl.a. foreslået at lukke veje for at forhindre gennemkørsel og nedlægge parkeringspladser.
Randersbro skaber forbindelsen mellem den sydlige og nordlige del af byen, og det er med sine døgnmæssigt 45.000 passerende biler en af Danmarks mest belastede veje. Vest for byen er der via motorvejen forbindelse over Gudenåen, og der er planer om at lave en ny forbindelse øst for byen. Disse planer, som Randers, Syddjurs og Norddjurs Kommuner samarbejder om, involverer en bro eller tunnel ved Assentoft og skal lede den regionale trafik uden om Randers. I planen tages der højde for, at Randers Havn muligvis skal flytte ud omkring den nye forbindelse. Der er herudover tanker om flere broer inde i Randers til at aflaste Randersbro. Et af forslagene er at udvide Centerringen, så den krydser Randers Fjord via Randersbro og en ny bro kaldet Bolværkslinjen, der skal ligge 400 meter øst for Randersbro.
Houmeden i Randers midtby nyder status som Danmarks ældste gågade, og byen har et veludviklet net af gågade i den gamle del af byen.
I 2014 åbnedes "Det nordlige Hængsel" (Ringvej Syd (Randers)), der sørger for en lettere omfart fra Djursland over Randers. Omfartsvejen er beliggende mellem Assentoft og Sdr. Borup og aflaster den øvrige trafik i området og ind i Randers.
Nord for Randers Centrum ligger Randers Flyveplads, der er Østjyllands næststørste. Den er hjem for Randers Flyveklub og har en enkelt landingsbane.
Randers Kommune er endvidere en del af ejerkredsen af Aarhus Lufthavn i Tirstrup, der årligt servicerer omkring 400.000 passagerer. Lufthavnen har i en længere periode været under et stort politisk pres for en eventuel flytning tættere på Aarhus.
Adskillige danske og udenlandske virksomheder har afdelinger eller hovedkontorer i Randers.
Det multinationale selskab Bombardier har sin danske afdeling i Randers på Toldbodgade, hvor Hvide Mølle blev grundlagt allerede i 1862. Virksomheden producerede passager- og godsvogne til jernbanenettet i Nørrejylland og kom siden under koncernen.
Et af nordeuropas største slagteriselskaber Danish Crown, Tulip Food Company og den landsdækkende danske tøjkæde Marcus har alle hovedsæde i byen. Randers Handsker blev grundlagt i 1811 i byen og har ligget der siden. Virksomheden har i dag outsourcet størstedelen af produktionen, men der sys stadig på adressen i Randers, og firmaet er i dag en af verdens ældste producenter af handsker.
NOPA blev grundlagt i Randers i 1964, men har i dag deres hovedsæde i Hobro. Vindmøllefabrikanten NEG Micon blev ligeledes grundlagt i byen, men fusionerede med Vestas i 2004. Andre virksomheder tæller i byen tæller bl.a. AGCO A/S, Dan Dryer og bryggeriet Thor.
Detailhandelen er især koncentreret i byens omfattende gågadenet i den gamle del af byen som bl.a. tæller på Brødregade og området mellem Borgergade og Østervold med Houmeden, der er landets ældste gågade. I den sydlige ende af byen findes Randers Storcenter, der har omkring 55 butikker.
Hotel Kongens Ege og Hotel Randers har sammenlagt over 200 værelser, men der findes flere mindre moteller og vandrehjem i området.
Randers tilbyder uddannelser indenfor både folkeskole, ungdomsuddannelser og videregående uddannelser. 
Der findes en lang række folkeskoler og flere privat- og friskoler. Èn af byens privatskoler Randers Realskole, er tilmed Danmarks største privatskole, med ca 1200 elever. 
Gymnasiet Randers Statsskole tilbyder STX, ligesom Paderup Gymnasium. Randers Tekniske Skole, der i dag er en del af samarbejdet Tradium, der er teknisk skole, HHX og HTX. Randers HF og VUC tilbyder også uddannelse.
VIA University College tilbyder mellemlange videregående uddannelser på Campus Randers, bl.a. sygeplejerske, pædagog og psykomotorisk terapeut. Campus er placeret centralt i byen, og byggeriet stod færdigt i 2011. Et nyt forsøg er netop sat i værk, hvor læreruddannelsen vil benytte Randers som "station". Det vil betyde at man vil kunne tage ca. halvdelen af uddannelsen i Randers. 
Derudover ligger Erhvervsakademi Dania også i byen; den har korte videregående uddannelser til bl.a. markedsføringsøkonom, optometrist, serviceøkonom og produktionsteknolog.
Byens største attraktion er Randers Regnskov, der er Nordeuropas største kunstige regnskov. Det har omkring 350 forskellige plantearter og over 175 forskellige dyrearter, hvoraf mange render frit rundt i de tre kunstige habitater: den afrikanske, den asiatiske og den sydamerikanske. Der er også et slangeterrarium kaldet "Slangehaven" samt et akvarium. Randers Regnskov besøges hvert år af over en kvart million gæster.
Randers Regnskov er et trækplaster inden for biodiversitet og udvikler med sin vision om Bioplanet Randers på både dyregenbank, rewilding og naturoplevelser. Randers Regnskoven har i samarbejde med Aage V. Jensens Fonde eksempelvis udsat levedygtige Europæiske Bisonokser i Vorup Enge.
Der findes flere museer i byen. Kulturhuset rummer Randers Kunstmuseum, der har en bred samling af dansk billedkunst fra omkring 1800 og frem til i dag, Randers Stadsarkiv, Randers Bibliotek og fusionsmuseet Museum Østjyllands afdeling Kulturhistorisk Museum Randers, der har været egnsmuseum for Randersområdet siden 1872.
I 2011 åbnede Memphis Mansion (tidligere Graceland Randers), der er en kopi af Elvis Presleys Graceland. Museet rummer effekter med relation til kunstneren og havde over 130.000 besøgende i 2015.
Det tidligere elektricitetsværk, Værket, danner rammen om mange af byens tilbud i form af musik og teater, og benyttes bl.a. af Randers Egnsteater.
Hvert år i august (uge 33) finder Randersugen sted, hvor det store trækplaster er Teltet, som har en beliggenhed nede ved Justesens plæne. Her kommer flere af de store danske musikere og spiller. Randersugen er Danmarks største brugergenererede byfest og rummer arrangementer for enhver smag.
Byens biograf er en del af Nordisk Film Biograferne, og har seks sale.
Andre seværdigheder:
Randers FC repræsenterer byen i den bedste danske fodboldrække Superligaen. Klubben blev dannet i 2003 og er en sammenslutning af byens seks lokale klubber: Randers Sportsklub Freja, Dronningborg Boldklub, Kristrup Boldklub, Vorup Frederiksberg Boldklub, Hornbæk Sports Forening og Randers KFUM. Klubben spiller på Randers Frejas licens. Randers FC spiller sine hjemmekampe på BioNutria Park Randers, som blev opført i 2004 og helt færdiggjort i 2015. Randers FC vandt i 2006 Landspokalturneringen i Parken over Esbjerg fB og har siden klubbens dannelse placeret sig overvejende i Superligaens bedre halvdel. 
Også inden for håndbold er Randers med i den nationale top. Randers HK spiller i Danmarks bedste kvindelige række, mens herrerne fra Randers HH ligeledes fra 2016/2017 spiller i Danmarks bedste mandlige række. Begge er overbygningsklubber, som er dannet med det formål at skabe elitehold, der får Randers blandt landets bedste. Begge har hjemmebane i Arena Randers. 
Byens placering ved Randers Fjord danner grundlaget for Randers Roklub og andre sportsaktiviteter som Kano og Kajak.
Flere øvrige sportsgrene er samlet i klubben Randers Sportklub Freja, som udover at være en del af de føromtalte overbygningsklubber inden for fodbold og håndbold også har atletik og bordtennis samt triathlon på programmet . Iflg. klubbens eget udsagn råder bordtennisafdelingen over nogle af Danmarks bedste træningsfaciliter, og resultaterne er da heller ikke udeblevet for afdelingen.
Randers Thunder er et amerikansk fodboldhold, der har base i byen, ligesom Randers Dockers er et australsk fodboldhold, der har base i byen. Byens fodboldstadion har flere gange været vært for finalen i den bedste danske række i amerikansk fodbold.
Randers Lions er byens speedwayhold. Holdet kørte i 2011 i den danske 1. division i speedway under Danmarks Motor Union. Holdet vandt i 2010 den danske 2. division med maksimum 36 point for 12 matcher. 
Der afholdes også internationale sportsarrangementer i byen. Blandt andet afholdt Randers verdensmesterskabet for schæferhunde i 2006 og igen i 2018, med deltagere fra 50-60 lande. Begge gange på BioNutria Park Randers. I 2013 var Randers vært for EM i strandhåndbold. Dette foregik på Tronholmen i Randers, med specialbygget udendørs arena. 
Det danske U/21 landshold i fodbold, har som det seneste fodboldlandshold spillet på BioNutria Park.
Et udvalg af kendte og berømte fra Randers omfatter:
Arkitektur
Kunst
Musik
Politik
Sport
Skuespil
Andet

Hollandsk () er en dialekt af det nederlandske sprog, der tales bl.a. i de nederlandske provinser Nord-Holland og Syd-Holland.
Karakteristisk for udtalen er for eksempel det hårde, skrabende "G", som mange forbinder med nederlandsk, i stedet for det bløde "g". Nord for de store floder Rhinen og Maas bliver "G'et" generelt talt udtalt med et hårde og skrabende "G".
Sammen med brabantsk er det den mest talte dialekt af nederlandsk.

Smalbladet Timian ("Thymus serpyllum") er en 5-25 cm høj dværgbusk, der i Danmark er vildtvoksende på heder, i klitter og på tørre overdrev. Den ligner Bredbladet Timian, men stænglen er cylindrisk eller kun lidt firkantet og alsidigt håret. Smalbladet Timian kan anvendes som en smuk bunddækker i haver.
Smalbladet Timian er en stedsegrøn, krybende dværgbusk med en tæppedannende og rodslående vækstform. Barken er først rødlig og behåret, men senere bliver den brun og stribet. Knopperne er rødlige og tæt hårede. De sidder i bundter ved ledknuderne. Bladene er bittesmå og linieformede med indrullet rand og behåring langs den inderste del af bladet. 
Blomsterstanden sidder på oprette skud, og den er kugleformet og består af rødviolette læbeblomster med grønne eller røde svøbblade. Hele standen er beklædt med lange, hvide hår. Frøene modner godt i Danmark, hvor de spirer på rå og tør jord.
Rodnettet er trævlet, og stænglerne slår rod dér, hvor ledknuderne rører jorden. 
Højde x bredde og årlig tilvækst: 0,05 x 1 m (5 x 10 cm/år).
Smalbladet Timian vokser over det meste af Europa (inklusive Danmark) på tørre stepper og heder med mager, varm og tør jord, hvor græs og andre kraftige, skyggende planter bliver holdt nede ved trafik, græsning eller slåning. 
I Danmark er den almindelig i det meste af Jylland, i Nordsjælland og på Bornholm.
Dens naturlige naboer er bl.a.:
Plantens indhold af bakteriedræbende stoffer (mest thymol) gør, at den bruges medicinsk (mod hoste, gigt og mavebesvær).
Den er meget velegnet i en anlagt blomstereng, hvor den bidrager til den ret sene blomstring, sammen med sine naturlige naboer.

Internationale er en berømt socialistisk sang. Den var oprindeligt skrevet af Eugène Pottier (1816-1887) på fransk og sat til den franske nationalmelodi Marseillaisen. Senere satte Pierre Degeyter (1848-1932) teksten om til en ny melodi og det er denne der bruges i dag. Sangen var Sovjetunionens nationalmelodi fra 1917-1944. Dansk gendigtning ved Hans Laursen.
Rejs jer, fordømte her på jorden, 
rejs dig, du sultens slavehær! 
I rettens krater buldrer torden, 
nu er det sidste udbrud nær. 
Bryd kun fortids møre mur i stykker, 
slaveskare, der er kaldt; 
snart verdens grundvold sig forrykker, 
fra intet da vi bliver alt! 
/:Vågn til kamp af jer dvale, 
til den allersidste dyst; – 
og internationale 
slår bro fra kyst til kyst.:/ 
Ej nogen mægtig gud og kejser 
og folkehøvding står os bi. 
Nej, selv til kampen vi os rejser, 
vor folkeret forlanger vi. 
For at knuse tyvene, vi føder, 
for at fri vor bundne ånd 
vi puste vil til essens gløder 
og smede med en senet hånd. 
/:Vågn til kamp af jer dvale, 
til den allersidste dyst; – 
og internationale 
slår bro fra kyst til kyst.:/ 
Vi knuges under stat og love, 
vi flås af skattens skarpe klo. 
Og pligtfri kan den rige sove, 
vor ret kan ingen steder gro. 
Lad os kaste åget af vor nakke! 
Lighed fordrer: pligt for ret! 
Med pligterne vi tog til takke, 
nu tager vi vor løn for det. 
/:Vågn til kamp af jer dvale, 
til den allersidste dyst; – 
og internationale 
slår bro fra kyst til kyst.:/ 
Ved ofringen til Mammons ære 
har guldets konger aldrig haft 
et andet mål end det: at tære 
på proletarens arbejdskraft. 
Denne bande ved vor slid og plage 
til en mægtig rigdom kom; 
og når vi fordrer den tilbage, 
forlanger vi vor ejendom. 
/:Vågn til kamp af jer dvale, 
til den allersidste dyst; – 
og internationale 
slår bro fra kyst til kyst.:/ 
Arbejdere i stad, på landet, 
en gang skal verden blive vor. 
Den dovne snylter skal forbandet 
forjages fra den rige jord. 
Mange gribbe på vort blod sig mætter; 
lad os jage dem på flugt. 
Vor kamp en herlig tid forjætter 
hvor solen altid stråler smukt. 
/:Vågn til kamp af jer dvale, 
til den allersidste dyst; – 
og internationale 
slår bro fra kyst til kyst.:/ 

Tøjmoden er den norm, som angiver hvad der er smart tøj her og nu. 
De toneangivende kaldes trendsættere. De lavere klassers klædedragt afspejler den gamle mode i de højeste klasser. Moden skiftede langt langsommere forhistorisk tid, end den gør nu. I forrige århundrede blev moden dikteret af især de store modehuse. I dag forsøger modehuse og tøjfirmaer at foregribe næste sæsons efterspørgsel ved at iagttage grupper af mennesker, de regner for trendsættere – og dermed bliver det. Kollektionerne sammensættes nu af tøjdesignere efter trendkataloger. Andre aspekter, der har indflydelse på moden, er den teknik og de tekstiler, der er til rådighed. Mange, f.eks. Rudolf Broby Johansen, har argumenteret for, at moden også er påvirket af politiske og socioøkonomiske forhold.
I mange kulturer er moden forskellig for mænd og kvinder, og i klassedelte samfund klæder folk sig efter tilhørsforhold. Moden er blevet forskellig for børn, unge og voksne.
Følgende er en oversigt over moden indenfor den vestlige kulturkreds og i særdeleshed i Danmark. Illustrationer er europæiske.
Begrebet mode stammer fra middelalderens Italien og betød takt og tone i de højeste samfundslag. Begrebet kom til dansk fra Frankrig via modeblade, som var en enkelt ark med et farvelagt kobberstik. Det var kun en mode for de højeste samfundslag. Siden er modebegrebet blevet stadigt bredere. Nu kaldt "fashion", som både betyder mode og en måde at gøre noget på.
Der er fundet spranget tøj af pilebast. Fund af en indridset tegning på en hjorteknogle antyder at menneskene bar fodlange dyreskindskapper. Der er også fundet synåle.
Denne periode mellem sten- og bronzealder findes ikke i Danmark. Ötzis tøj er velbevaret. Hans sko er blevet testet af nutidens dygtige tjekkiske bjergbestigere og fundet fremragende efter dagens standard. Der er planer om masseproduktion.
Narturfarvet brun uld. Egtvedpigens tøj er velbevaret.
Korte langhårede skindkapper. Huldremosekvindens tøj er godt bevaret. 
Fund af farvet tøj.
De lange blå bukser (broge) bliver en slags uniform for vikingerne.
Klæderne var gjort i uld, hør eller silke. Mane brugte naturfarvning. De billigere farver var støvet grøn, brun, gul og orange samt nuancer heraf. De dyre farver var gerne klare farvenuancer af rød og grøn. Særligt blå, sort og purpur var vanskelig at farve, og var derfor forbeholdt de rige, som kunne betale det. Fløjl var ligeledes for de rige.
Undertøj var gjort i hør og overtøj i uld eller silke. For kunne også være hør, men uld og silke blev også anvendt. Kvinderne bar særk (en underkjole) og en overkjole i uld. Kvinder bar hovedlin, vikle eller lignende til at dække håret. Denne mode udviklede sig til aldeles kunstfærdige opsætninger op igennem 1300- og 1400-tallet.
Mænd bar underbukser, såkaldte broger og en skjorte i hør. Hoser blev bundet op i et bælte om livet, eller direkte i en jakke kaldet en dublet. Hoserne skulle gerne sidde så stramt som muligt, og blev nogle gange syet på. Efter vikingetiden gik man bort fra sammensyede hoser og lavede hvert sit hoseben, der blev bundet op separat. Omkring år 1400 begyndte man at sy dem sammen igen, startende i Sydeuropa og langsomt længere nordpå. Ved reformationen brugte man atter fuldhoser med sammensyede ben.
Kofter og dubleter blev båret som overtøj. Købmænd og adelige kunne også bære kåber. På hovedet havde man en hat. Omkring 1300 begyndte almindelige mænd at gå med kyse, for at imitere ridderne, der bar vatterede kyser under deres hjelme. Omkring år 1400 var dette dog på vej tilbage. Hatten var filtet eller syet i uldstof.
Strudhætter blev brugt i koldt, vådt eller blæsende vejr af både mænd og kvinder. Mænds strudhætter var syet hele vejen rundt mens kvinders typisk havde knaplukning foran. Kapper blev primært brugt som rejsetøj.
Sko blev fremstillet i læder, og fra midten af 1300-tallet og frem blev det stadig mere populært med lang spidse snuder på skoene blandt de rige mennesker. I nogle tilfælde blev de så lange, at de måtte bindes fast til bærerens ben, for at man ikke snublede i dem. Patiner eller klamper (en slags træsko) blev brugt i vådt og koldt vejr til at have under skoene.
Fra reformationen og frem til ca. 1900. I slutningen af 1800-tallet var den gennemsnitlige vægt af en kvindes moderigtige antræk atten kilo. 
Den typiske selskabskjole var stram omkring livet og krævede et snøreliv. (På dette tidspunkt var det moderne at være så smal om taljen som muligt, så man gjorde hvad man kunne for at stramme snørelivet mest muligt om livet på kvinden, som næsten ikke kunne trække vejret.) Kjolen var gulvlang og med stor vidde forneden. Den var tilpasset over hoften og helst med slæb. Enten var kjolens ærmer lange og stramtsiddende eller man kvinden bar lange handsker på. Stofferne til fint brug var først og fremmest bomuld og silke, herefter fulgte lærred, uld og serge hos dem, som var knapt så velhavende. Fine kjoler skulle pyntes med galoner, bånd, broderede eller slåede knapper, sløjfer, plisséer og flæser. Farverne var mest mørke, dæmpede og naturligt blege farver. Som tilbehør var silkestrømper og lange stramtsiddende handsker i blege farver. Fra ca. 1905 begyndte barmen at vise sig, og taljen kom højere op.
Dagdragten for herre er jakkesæt jaket eller diplomatfrakke.
Korsettet begyndte at løsne sig, og nu hed det et long-line korset. Forskellen er, at long-line korsettet er tilpasset kroppen bedre, man snørede det ikke så stramt som et gammeldags korset. Skørtet blev ankelkort og mere snævert, og der var en meget enkel krave omkring kjolens hals. Stadig lange ærmer eller handsker. Fra ca. 1917 blev skørterne endnu kortere. Perler, frynser, broderier og anden pynt blev stadig brugt, men ikke i så stor stil som tidligere. Fra omkring 1910 var farverne naturligt dæmpede, dristige og usædvanlige farvekombinationer af mørkt og lyst.
Moden tog nu en brat vending for den ideelle selskabskjole. Samtidig med at taljen sad nede omkring hoften, og kjolen var løs omkring et ikke stift korset, skulle skørtet nu kun have knælængde. Smalle taljer betød ikke så meget mere. Der var mange forskellige udformninger i halsene, der var sjældent fuld ryg i kjolerne, og armene skulle være bare. Der brugtes stadig perler, pailletbroderier og broderede bånd til pynt. Farverne var nu: smaragdgrøn, citrongul, kongeblå og violet i let blegede, men naturlige udgaver i dramatiske kombinationer. 
Kjolerne skulle nu være lange, slanke og snævre med bare skuldre og store udskæringer i både ryg og hals og stadig bare arme. Frem til 1934 gerne med en sløjfe eller anden pynt ved lænden og et lille slæb. Pynten var nu næsten udryddet, kun syningerne på tværs eller langs af skørtet, gav den enkelte kjole særpræg. Efter 1934 kom der flere varianter. Både med og uden ærmer. Der var pludselig mange forskellige typer kjoler på mode. Først var det de "fimsede" farver, som dominerede, senere kom skarpere farver, og man begyndte at eksperimentere med at blande dem.
Mens hverdagsdragter blev knælange og ensfarvede kjoler, var selskabskjoler stadig helt lange eller til anklerne, men også hovedsageligt ensfarvede. Under krigen, hvor det var meget svært at skaffe stof – og især andre stoffer end uld, bomuld, lærred og syntetisk. Man kom tilbage til det tætsiddende omkring livet måske med et bælte. Skulderpuderne kom frem, for det blev moderne med kantede og brede skuldre. Skørterne var glatte med et enkelt læg eller folder. Efter krigen brugtes silketaft, og de blege og smukke røde farver vendte tilbage med lyst tilbehør eller intet tilbehør. Moden var gået tilbage til det let pyntede med flæser, handsker og stikninger.
Store kjoler med smal talje var igen kommet frem , dog for størstedelen uden korset. De var i meget klare farver, oftest lyserød, blå, grøn og sort. Barmen var fremhævet ved udskæringerne og snittene, og skørterne var rynkede og længderne varierede fra knælængde til gulvlængde. Farvesammensætningerne var heller ikke længere så vovede.
I begyndelsen var selskabsdragten som i slutningen af forrige periode. Senere skulle den sidde til over hoften med et kort skørt med folder og let pynt som sløjfer. Derefter kom lange tætsiddende kjoler, som fulgte kroppens fulde figur. De havde oftest ingen ærmer, men var til gengæld med handsker. Disse kjoler gjorde det svært at flytte benene ret langt ad gangen, da de var snævre helt ned over anklerne. Farverne blev mere kraftige og fremtrædende.
Selvom de lange skørter stadig var fremme, hvad enten de var tætsiddende eller med vidde, begyndte pigerne at gå med miniskørter, som gik til midt på låret, men der skulle stadig være lidt pynt, nu var det bare kun et bælte med en flot lås, eller en enkelt sløjfe i håret. Men da kom også de lange bukser frem, og blev en udbredt festlig beklædningsdel. Dette ville være utænkeligt bare tyve år tidligere, fordi herrerne nærmest havde monopol på bukserne.
Dette var den mest flippede periode inden for festtøj. Mange bar lange bukser med vidde hele vejen ned af meget gammeldags stof, som var meget mønstret og spraglet. Alt hvad man kunne finde af flæser og blonder blev sat på tøjet. Farverne var lyse og klare, "mønster i mønster". Taljen var ikke skjult af dragterne.
Tidligst i denne periode var den helt lange kjole igen på mode i flere typer og modeller. Nogle var tætsiddende med slice og uden ærmer, og gerne med pailletpynt, mens andre havde vidde, masser af folder og lange, store ærmer. Senere var tætsiddende bukser med en kort blusekjole ned over populært. Også bukser med meget vidde og folder og var indsnævrede i anklen ("Aladdin-bukser"), kom på mode.
Først i 1980'erne var det igen lange kjoler med talje og gerne et bælte til at fremhæve figuren. Helst med bare pletter på overkroppen som en bar skulder, en bar ryg eller en bar plet ved brystet. Der var skørter af alle slags, lange, korte, snævre og løse. Senere blev skørterne korte og med forskellige faconer, fx lidt puffet eller bare stramt. Nu var man heller ikke længere så kræsen: der var flere modeller og farver at vælge mellem på hylderne. Med lange ærmer var det oftest skulderpuder.I 1980'erne hed det sporty look: Bredskuldrede jakkesæt, stramme cykelshorts, træningsdragter og joggingtøj. Kvinderne blev meget maskuline. Knæbukser af fløjl og korte heppekorsskørter blev også meget moderne. Lady Dianas eventyrlige brudekjole i 1980 blev kopieret utallige gange til mindre bryllupper, og det var med til at skabe en trend for romantiske aftenkjoler
I starten af 1990'erne kom cowboybukserne frem som festtøj, og de skulle helst være snævre hele vejen ned ad benet. Kjolerne skulle være stramme og korte, og de skulle helst være med flæser på kjolens skørt. Ellers var der ingen synderlig ændring fra sidst i 1980'erne.
1960'ernes flowerpower-stil kom frem igen, og den var hovedsageligt til unge menneskers fester. Trompetbukser blev meget populære sammen med en overdel i alt fra en spraglet skjorte til en ensfarvet sweater. Nu er det blevet populært med en underkjole eller nederdel uden over bukserne og en enkel bluse til. Benvarmere er blevet populære under bukserne og ned over fodtøjet til en nederdel, og de er der ikke for at varme, men fordi de er "smarte" (smag og behag).
Nu er det moderne med lavtaljede bukser, helst jeans.
Alt skulle være "Baggy" og man skulle gå med løse bukser og en stram top hvor maven gerne måtte ses.

En kode er et sæt regler for konvertering af data til en anden datarepræsentation. En sådan konvertering kaldes kodning. En kode behøver ikke have til formål at skjule den givne information.
Denne artikel er skrevet i kode for at andre skal kunne læse det – for at kommunikere. Koden kan samlet kaldes "dansk". Først er den ide, skribenten har haft med hver sætning, "kodet" i sproget dansk, hvorefter resultatet er kodet i bogstaver. Disse bogstaver er derefter kodet ind i en computer via tastaturet og transmitteret til Wikipedia.
Det gælder generelt for koder, at man bruger en kode, modtageren kan læse. Er modtageren englænder, bruger man engelsk. Programmerer (koder) man en computer, er denne modtageren, og programmeringssproget er den kode, der omsætter den idé man har til et sæt instrukser til computeren.
Der er koder, der har som formål at gøre kommunikationen generel og udbredt. Der findes forskellige forsøg på at opstille koder, alle i hele verden forstår. Et eksempel er Volapük. Ud fra talemåden: ”Det er dog det rene volapyk!” forstår man umiddelbart, at indførelsen af sådanne koder ikke nødvendigvis har succes. 
Nogle koder bruges med det formål at kunne kommunikere til en mere snæver målgruppe. Juridisk udtryksform er et eksempel på en anvendelse, hvor entydigheden rendyrkes. I dette ligner den programmer til en computer: Anvendelsen støtter sig til logik. Der er regler for, hvordan ord kædes sammen, og der er navne for de enkelt dele og navne på det, de bliver til, f.eks. sætninger. Hensigten er, at uanset hvem, der læser koden, giver den samme mening. Hvis forskellige mennesker ender med en forskellig opfattelse, når de læser koden, er det en dårlig kodning, hvis formålet er entydighed.
I andre sammenhænge kan det tilstræbes, at koden giver en oplevelse, som ligger ud over selve det umiddelbare indhold: et digt for eksempel. Her er (mindst) to kodesæt pakket ind i hinanden; dels omsættelsen af digterens tanker til metaforer og lignende, dels den rene omsættelse af disse til skrift- eller talesprog.
Det er ikke alle, der forstår et digt. Meget ofte får man som kommentar, at det heller ikke er nødvendigt, det er oplevelsen, det kommer an på. Det accepteres, at forskellige mennesker kan have forskellige oplevelser. Denne form for kodning er en "oplevelseskodning". Den er diffus og individuelt betonet og ligger langt fra "maskinkodningen".
I forlængelse af sproglige koder finder man "sociale koder". Sociale koder kan beskrives som de uskrevne regler, der styrer menneskers omgang med hinanden. Sociale koder kan gøre det svært for udefra kommende at begå sig, hvilket ses i utallige sammenhænge lige fra universitetsmiljøer til udlændinge, der ikke er bekendt med den danske kultur.
Andre typer af koder sigter på at gøre koden ulæselig for andre end modtageren. Ved anvendelse af en "kodebog" kan man omforme de enkelte ord til det tilsvarende "kodeord", hvorved teksten bliver meningsløs for andre end den, der kender koden (typisk modtageren af en meddelelse).
Visse koder, de såkaldte fejlkorrigerende koder er designet til at gøre datatransmission mere robust. Dette gøres ved på en omhyggeligt gennemtænkt måde at indsætte redundans i det kodede resultat. Dette gør det muligt for modtageren at detektere, om der er fejl i den modtagne kode og måske endda rette de detekterede fejl.
Den vigtigste kode af alle består af kun fire elementer: Organiske baser, der ligger i forlængelse af hinanden, parallelt (fagordet er antiparallelt) med en anden linje af tilsvarende opbygning. Rækken af baser har form som en spiral, og når der er to rækker, så altså en dobbeltspiral. Dette er en primitiv beskrivelse af DNA, arvematerialet, som bl.a. danner grundlag for udformningen af det enkelte menneske. En kortlægning af samtlige sekvenser af disse organiske baser kaldes "Det menneskelige genom". Man kan således sige, at lige som computeren er mennesket (og alt liv) i grunden digitalt!
I computerverdenen benyttes kun to elementer, typisk repræsenteret som 0 og 1. Hos mennesket findes altså fire basiselementer. Kombinationen af nuller og ettaller på passende vis, udgør en repræsentation af al information i computerverdenen, lige som kombinationen af de fire baser på passende vis udgør en repræsentation af alt liv.

En ørenring eller ørering er et smykke, der bæres i øret. Ørenringe er ofte fremstillet af metal, men findes også i ben, plastic eller andre materialer. Ørenringe er ikke nødvendigvis ring-formede, men kan også være clips, der klemmer omkring øreflippen eller stickere, der monteres med en skrue/møtrik, eller blot en simpel krog, der stikkes gennem et hul i øret. Ørenringe bruges oftest af kvinder.
Omkring år 1910 var ørenringe og huller i ørene udbredt i

Agersennep ("Sinapis arvensis"), også skrevet Ager-Sennep, er en 30-60 cm høj urt, der i Danmark vokser almindeligt f.eks. på agerjord og i vejkanter.
Agersennep er en enårig, urteagtig plante med en stiv, opret vækst. Stænglen er kantet og ruhåret. Bladene er spredstillede, og de nederste er stilkede og fjerlappede, mens de øverste er ustilkede og lancetformede med groft takket rand. Oversiden er græsgrøn med forsænkede bladribber, mens undersiden er noget lysere. Begge bladsider har spredte, stive hår. 
Blomstringen foregår i juni-oktober, hvor man finder blomsterne samlet i åbne, endestillede stande. De enkelte blomster er regelmæssige, 4-tallige og har gule kronblade. Frugterne er skulper, med mange, kuglerunde frø.
Rodsystemet består af en kraftig pælerod og talrige, trævlede siderødder.
Højde x bredde og årlig tilvækst: 0,50 x 0,30 m (50 x 30 cm/år).
Agersennep har sin naturlige udbredelse i Nordafrika, Mellemøsten (til og med Afghanistan og Pakistan), Centralasien, Kaukasus og Europa. Den er knyttet til lysåbne eller let skyggede voksesteder med næringsrig og kalkholdig jord, gerne på ler. I Danmark er den almindelig i hele landet. 
Arten er desuden naturaliseret i alle tempererede egne af verden, og også i hele det nordlige Europa er den oprindelig indslæbt med korndyrkningen. 
På Dueodde findes arten sammen med bl.a. agerpadderok, agerstedmoderblomst, agertidsel, alm. kvik, alm. røllike, spergel, blød hejre, burresnerre, harekløver, hvidkløver, hvidmelet gåsefod, lugtløs kamille, rød arve og skvalderkål

Agerpadderok ("Equisetum arvense"), ofte skrevet ager-padderok, er en sporeplante, der findes langs veje, på fugtig agerjord eller i skovkanter. De grønne sommerskud er 10-50 cm høje. Arten har et usædvanligt højt antal kromosomer: 216 (mod menneskets 46). 
Hele planten indeholder kiselsyre i form af små, skarpe krystaller, der udskilles på ydersiden af cellerne.
Agerpadderok er en flerårig urt med en opret vækst. Planten danner to slags oprette eller opstigende skud: Forårsskud, som er brunlige, fordi de mangler klorofyl, og som danner sporer. På disse skud sidder de endestillede, kogleagtige sporehuse. Sommerskuddene er derimod grønne og har fotosyntese i både skud og blade. Alle skud er furede, leddelte og hule (undtagen ved leddene). Fra hovedskuddets led dannes der kransstillede sideskud, der er bygget ganske som hovedskuddet. Bladene er bittesmå og skælformede, og de sidder i kranse ved leddene enten på hovedskuddet eller på sideskuddene.
Rodnettet består af et dybtliggende og vidt forgrenet netværk af jordstængler og nogle spinkle trævlerødder. 
Højde x bredde og årlig tilvækst: 0,50 x 0,30 m (50 x 30 cm/år), heri ikke medregnet skud fra jordstænglerne. 
Arten hører hjemme overalt i Europa og Asien, hvor den foretrækker lysåbne og fugtige, vældprægede områder (eller anden iltfattig jord, f.eks. komprimeret agerjord). I Danmark er den meget almindelig i hele landet langs veje, på fugtig have- eller agerjord, vældprægede skrænter eller i skovkanter.
På Kanalvolden ved Løgstør findes den i sammen med bl.a. alm. agermåne, blåhat, cikorie, draphavre, hjertegræs, alm. hvene, alm. kamgræs, alm. katost, alm. kællingetand, pastinak, alm. røllike, slangehoved, bakkejordbær, bidende stenurt, blågrøn star, blåmunke, bugtet kløver, dunet vejbred, engrapgræs, farvegåseurt, flerfarvet ærenpris, grå bynke, gul fladbælg, gul snerre, harekløver, havemalurt, håret viol, knoldet mjødurt, kornet stenbræk, krybende potentil, liden klokke, liden skjaller, markkrageklo, musevikke, prikbladet perikon, smalbladet timian, stor knopurt, sumphullæbe, sød astragel, vellugtende gulaks, voldtimian og vårbrandbæger.

Agerstedmoderblomst ("Viola arvensis"), ofte skrevet ager-stedmoderblomst, er en 5-30 cm høj urt, der vokser på næringsrig agerjord. Arten danner naturlige hybrider med alm. stedmoderblomst.
Agerstedmoderblomst er en en- til toårig plante, der hører til slægten viol. Den har opstigende vækst med spinkle stængler. Bladene er ægformede med rundtakket rand. Over- og underside er lysegrønne. 
Blomstringen sker i maj-oktober, og blomsterne er enlige og endestillede. Den enkelte blomst er uregelmæssig med hvid-gule kronblade og smalle bægerblade. Frugten er en kapsel, der rummer mange, spiredygtige frø.
Planten har et svagt rodnet og er let at fjerne. 
Højde x bredde og årlig tilvækst: 0,20 x 0,05 m (20 x 5 cm/år).
Arten er almindeligt vildtvoksende i Danmark, hvor den optræder som ukrudt i marker og haver. Den er især almindelig i Østdanmark på næringsrig jord.

Agertidsel ("Cirsium arvense"), ofte skrevet ager-tidsel, er en 50-100 cm høj urt, der vokser på agerjord og strandvolde. Agertidsel er en af de mest frygtede ukrudtsarter i jordbruget.
Agertidsel er en flerårig urt, som tilhører Kurvblomst-familien. Væksten er opret med stive, furede stængler. Bladene er spredtstillede, ægformede og bølgede, men også fligede med tornet-tandet rand. Oversiden er mørkegrøn, mens undersiden er gråhåret. 
Blomstringen sker i august-september, og de små rødlilla enkeltblomster sidder i oprette kurve, som igen er samlet i endestillede halvskærme. arten er særbo, så det er kun de hunlige planter, der danner frø. Hvert frø har en fjerformet fnok.
Rodnettet består af vandrette jordstængler, som kan ligge i 1–2 meters dybde og gerne i komprimerede jordlag. Derfra skyder lodrette skud op til overfladen. Desuden bærer jordstænglerne almindelige rødder. Denne voksemåde gør, at agertidsel kan danne tætte bestande, som dækker jorden fuldstændigt. 
Højde x bredde og årlig tilvækst: 1 x 50 m (100 x 500 cm/år). Målene kan bruges til beregning af planteafstande i fx haver.
Agertidsel vokser på græsningsarealer, marker og ruderater, hvor den danner rene bestande. Den er en del af den højstaudeflora, som formidler successionen fra flerårigt ukrudt til krat. Det kan f.eks. ses, at arten nedkæmper bestande af alm. kvik.
Blomsterne rummer både nektar og pollen og søges gerne af honningbier og humlebier.
Agertidsel er en af de mest frygtede ukrudtsarter i jordbruget. De tornede blade og de dybtliggende jordstængler gør det besværligt at bekæmpe den med håndkraft, og det er ét af de gode argumenter for indførelsen af muldfjæl på ploven, at det gør det muligt at holde denne art nede.

Anne Boleyn (født enten i 1501 eller i 1507 – død den 19. maj 1536) var 1533-1536 dronning af England, efter Henrik 8. af England fik sit ægteskab med Katharina af Aragonien annulleret. Hun var datter af Thomas Boleyn og hans hustru Elizabeth Boleyn og søster til Mary Boleyn og George Boleyn. 
Som barn blev hun sendt til Holland og Frankrig som led i sin uddannelse, og hun var hofdame hos dronning Claude af Frankrig. Hun vendte tilbage til England i slutningen af 1521, hvor hun blev hofdame for dronning Katharina. 
Kong Henriks interesse for Anne blev vakt omkring 1526, men Anne havde intet ønske om at blive endnu en af Henriks elskerinder: hun ville være dronning. Henriks begær efter Anne blev ikke mindre af den grund, og Henrik var stærkt opsat på at få ægteskabet med Katherina af Aragonien annulleret, men Pave Clemens 7. tillod det ikke. Henrik brød derfor med den Romerskkatolske kirke og grundlagde Den engelske kirke, hvor han var overhovedet. 
Anne fik titel af Marquess af Pembroke, en sjælden udnævnelse for en kvinde. Den 25. januar 1533 blev hun gift med Henrik 8., og den 7. september fødte hun den senere dronning Elizabeth 1. af England. Thomas Cranmer, den nyudnævnte ærkebiskop af Canterbury, erklærede i maj ægteskabet mellem Henrik og Katharine for ugyldigt og ægteskabet mellem Anne og Henrik gyldigt. 
Anne blev kronet som dronning af England den 1. juni 1533, men da hun som Katharina af Aragonien ikke formåede at skænke kongen den ønskede søn, blev det begyndelsen på hendes undergang. Der blev rejst anklager mod hende, og selv om beviserne ikke var overbevisende, blev hun dømt til døden for ægteskabsbrud, blodskam og højforræderi. Hun blev henrettet i Tower of London den 19. maj 1536. 
Anne Boleyn var datter af Thomas Boleyn senere jarl af Wiltshire og jarl af Ormond og hans hustru Elizabeth Boleyn, og hun voksede op på Hever Castle i Kent sammen med sine søskende, Mary og George. Hendes far var en respekteret diplomat med et godt sprogøre, og han blev sent på mange diplomatiske rejser af kong Henrik 8. af England. 
Manglende kirkebøger har gjort det umuligt at fastslå Annes præcise fødselsdato. Samtidige kilder har flere forskellige datoer. En italiensk historieskriver fra 1600 tallet forslå år 1499, mens Thomas More, svigersøn til William Roper, hævder, at det er meget senere: i 1512. De mest sandsynlige år er 1501 eller 1507. Det er ligeså umuligt med hendes søskende. Men historikere er i dag sikre på, at Mary Boleyn var ældre end Anne, hvilket Marys efterkommere også mente, da hendes oldebarn i 1596 krævede titlen som jarl af Ormond, som går til den ældste. Mary var også den første til at indgå ægteskab, og det var typisk den ældste datter, der blev gift først. Deres bror George Boleyn menes at være født omkring 1504.
Debatten fokuserer på 1501 og 1507. Den engelske historikere Eric Ives foretrækker 1501, mens Retha Warnicke en amerikaner, der har skrevet en biografi om Anne Boleyn, hævder 1507. Et brev fra Anne omkring 1514 er et vigtigt bevis for hendes alder. I brevet, som er skrevet på fransk, er sendt til hendes far i England, mens Anne var i Holland i færd med at uddanne sig under Margaret af Østrig. Ives hævder, at stilen og håndskriften i brevet tyder på, at Anne var omkring 13, mens Warnicke påstår, at stavefejlene og de grammatiske formuleringer typer på, at det var skrevet af et barn. Derudover var mindstealderen for en ny hofdame omkring 12. Ives bliver støttet af papirer fra slutningen af 1600-tallet, der bekræfter, at Anne var 20, da hun vendte tilbage fra Frankrig. 
Blandt Annes forfædre var en borgmester i London, en hertug, en jarl, to aristokratiske fruer og en ridder. Borgmesteren, Geoffrey Boleyn, havde været en manufakturhandler og købmand, før han blev borgmester. Boleynfamilien stammede fra Blickling i Norfolk ca. 24 kilometer fra Norwich. Da Anne blev født, var familien Boleyn en del af det aristokratiske miljø, og hun var mere adelig end den senere dronning Jane Seymour. 
Efternavnet Boleyn er stavet på mange måder: Bullun, på grund af familiens våbenskjold med et tyrehoved. Margaret af Østrig skrev hendes navn Boullan, og hun selv underskrev sig som Anna de Boullan. Bolina er latin og kan ses på mange portrætter af hende.
Henrik 8.s diplomat Thomas Boleyn havde mange beundrere som Margaret af Østrig, datter af kejser Maximilian 1.. Hun regerede Holland på sin fars vegne og blev så imponeret over Boleyn-familien, at hun tilbød Anne en plads i sin husholdning. En pige skulle mindst være 12 for at få en sådan plads, men Anne kan muligvis have været yngre, da Margaret omtalte hende som ”la petite Boulin” (den lille Boulin). Anne gjorde et godt indtryk i Holland med sine gode maner og lærenemhed. Margaret skrev til hendes forældre, at hun var: " så præsentabel og behagelig til trods for sin unge alder, at jeg er mere dig tak skyldig, end du er til mig". Anne var i Holland hos Margaret fra foråret 1513 til hendes far arrangerede, at hun skulle ledsage Henrik 8.s søster Maria Tudor til Frankrig for at blive gift med Ludvig 12. i oktober 1514. 
I Frankrig blev Anne hofdame først for dronning Maria og så for Claude af Frankrig, som hun tjente i næsten syv år. I dronning Claudes husholdning færdiggjorde hun sin uddannelse som hofdame og udviklede en sans for mode, religionsfilosofi, fransk kultur og etikette. Det skulle komme til udtryk i det engelske hof. 
Der findes en del skriftlige kilder om hendes udseende: hun skulle have været relativ smuk. Marino Sanuto, der så Anne sammen med kong Henrik 8. i Calais i oktober, 1532, beskriver hende som:”" ikke en af de smukkeste kvinder i verden; hun er middelhøj, mørklødet hud, lang hals, brede mund, ikke meget bryst … øjne der er sorte og smukke"”. Simon Grynée skrev til Martin Bucer i september, 1531, at Anne var:”" ung, så god ud, med en temmelig mørk teint"” . Lancelot de Carles beskrev hende som:”" smuk med en elegant figur"” , hvilket en venetianer i 1528 var enig i. Den katolske præst og polemiker Nicolas Sanders, der gav Anne skylden for at Henrik havde brudt med den romerskkatolske kirke, skrev i 1586 at:”" Anne Boleyn var rimelig høj med sort hår og et oval ansigt med gusten teint, som var hun plaget af gulsot. Det siges, at hun havde en fremspringende tand under overlæben, og på hendes højre hånd seks fingre. Hun havde en fremtrædende vene under hagen, og for at skjule den bar hun højhalsede kjoler ... Hun var smuk at se på, med en smuk mund"” . Selvom hans beskrivelse af Anne var fiktion har den dog været basen i de moderne udgaver af Anne. 
Annes erfaring og opvækst i Frankrig kan være årsag til hendes kristendom med grundlag i renæssancens humanisme. Mens hun senere fik den reformistiske holdning, at pavedømmet havde en korrumperende indflydelse på kristendommen, kunne hendes konservative tendenser ses i hendes hengivenhed for Jomfru Maria. Annes ophold i Frankrig sluttede i 1521, da hendes far kaldte hende hjem til England, og hun sejlede fra Calais i januar 1522 .
Anne blev hentet hjem til England for at indgå ægteskab med sin irske fætter, James Butler, der var adskillige år ældre end hende og opholdt sig ved det engelske hof. Ideen om ægteskab opstod da den gamle jarl af Ormond døde i 1515. Hans arvinger var Margaret Boleyn og Anne St. Leger. I Irland protesterede Piers Butler mod det og forlangte titlen til sig selv, mens Thomas Boleyn mente, at den rettelig tilhørte ham. Kong Henrik blev indblandet i striden, og da han var bange for en borgerkrig i Irland, bestemte han, at Piers søn, James, skulle indgå ægteskab med Anne Boleyn. Det ville bringe fred i familiestridighederne. Planen blev dog ikke til noget, hvilket måske enten hang sammen med Thomas' ærgerrighed eller hans forhåbninger om et bedre parti for sin datter. James Butler giftede sig senere med Joan Fitzgerald. 
Mary Boleyn blev i 1519 hentet hjem fra Frankrig angiveligt på grund af hendes affærer med den franske konge og hans hofmænd, og hun indgik ægteskab i 1520 med William Carey på Greenwich, hvor kongen deltog. Kort efter brylluppet blev Mary kongens elskerinde, og rygterne lød, at kongen skulle være far til enten det ene eller begge hendes børn, Catherine Carey og Henry Carey. Kong Henrik anerkendte dem ikke som sine, som han havde gjort med Henry FitzRoy, sin uægte søn med Elizabeth Blount.
Anne gjorde sin debut på Chateau Vert under festspillet, der blev opført til ære for de udenlandske ambassadør den 4. marts 1522, hvor Anne havde rollen som "Udholdenhed", ”Perseverance” , og hvor Mary ligesom sin søster havde en rolle som danserinde. Alle var iført hvide satinkjoler broderet med guldtråd. Hun blev hurtig en del af hoffet, hvor hun blev anset som en af de mest stilfulde, og mange mænd kappedes om hendes gunst.
Den amerikanske historiker Retha M. Warnicke beskriver Anne som ”"den perfekte kurtisane... hendes holdning var yndefuld, og hendes franske tøj tiltalende og stilfuldt, hun dansede med lethed, havde en behagelig sangstemme, spillede lut og flere andre musikinstrumenter godt, og talte fransk flydende ... En bemærkelsesværdig, intelligent, slagfærdig ung adelskvinde ... der tiltrak folks opmærksomhed i samtaler og derefter morede og underholdt dem. Kort sagt gjorde hendes energi og vitalitet hende centrum for opmærksomhed i enhver social begivenhed"”. 
Hun blev især opvartet af den unge Henry Percy, søn af jarlen af Northumberland, og de indgik en hemmelig forlovelse. Alliancen blev dog brudt af Henrys far, der nægtede at anerkende den, og ifølge Cavendish blev Anne sendt væk fra hoffet til familiens landejendom i Kent. Hvor længe vides ikke. Da hun vendte tilbage til hoffet, blev hun hofdame for dronning Katharina af Aragonien. 
Kong Henrik faldt for Anne, og han prøvede at forføre hende ligesom de elskerinder, han havde haft, men Anne nægtede at blive en af dem og tog tit til Hever Castle. Men inden et år friede han til hende, og hun sagde ja. De mente, at kongens ægteskab med Katharina ville være opløst om et par måneder. Men paven i Rom nægtede at annullere det, og kongen brød efter afslaget med kirken og grundlagde 
Church of England, den anglikanske kirke. Henriks kærlighedsbreve til Anne giver grund til at tro, at de ikke havde et seksuelt forhold, mens annulleringen stod på: omkring syv år. 
Ideen om annullering og ikke skilsmisse fra Katharina har kong Henrik muligvis tumlet med, længe før Anne Boleyn kom på banen og har måske grund i hans store ønske om en arving. Katharina havde ikke formået at bringe en levedygtig søn til verden, og Henrik ville undgå enhver strid om tronfølgen. Katharina var først kommet til England for at ægte Arthur Tudor, men han døde af den engelske svedesot efter et par måneders ægteskab. Derefter var der tvivl om, hvad man skulle gøre med den unge enke, men resultatet blev en dispensation fra paven i Rom, så Henrik kunne indgå ægteskab med sin brors enke. Men Henrik ville bruge det tidligere ægteskab til at få en annullering af ægteskabet, som han mente var forbandet og grunden til, at han ingen sønner havde til tronen. 
Anne så en mulighed i Henriks forelskelse og det moralske dilemma. Hun fastslog, at hun kun kunne give sig hen til ham, hvis hun blev hans anerkendte dronning. Hun begyndte at tage Katharinas plads ved hans side i politik og i statsanliggender, men indtil videre holdt hun sig fra hans seng .
Der findes forskellige udtalelser fra lærde og historikere om, hvor dyb Annes hengivenhed var for reformationen. Og om hun måske kun fulgte den af personlig ambition, og hvor meget hun havde at gøre med Henriks brud med paven. George Wyatt siger, at han fra en af hendes tidligere hofdamer, Anne Gainsford, havde hørt, at det var Anne, der fik Henriks opmærksomhed henledt på en kætterlov, måske Tyndales ”The Obedience of the Christian Man” eller Simon Fish' ”Supplication for Beggars”, som anbefalede monarker at tøjle den katolske kirkes ondskab. Yderligere kan man i Ives' biografi læse, at Anne meget vel kunne have haft en vækkelse i sin ungdom, som ansporede hende, ikke blot som katalysator, men også som den, der fremskyndede Henriks reformation, selv om processen tog en årrække.
I 1528 brød en svedesygdom ud med stor kraft. I London var dødeligheden stor, og hoffet blev spredt. Henrik forlod London af frygt for sygdommen og skiftede hyppigt bopæl for at formindske risikoen. Anne Boleyn trak sig tilbage til Boleyn-familiens Hever Castle, men fik alligevel sygdommen, og hendes svoger, William Carey, døde af den. Henrik sendte sin egen læge til Hever Castle for at passe hende, og hun overlevede. Det blev hurtigt den store besættelse for Henrik at få ægteskabet med Katharina annulleret, og han satte sin lid til en direkte appel til pavestolen, uden om kardinal Wolsey, som han i første omgang holdt det hemmeligt for. I 1527 sendte kongen sin sekretær, William Knight, til Pave Clemens 7. for at søge om annullering med begrundelse i dispensationen fra Pave Julius 2., der var på et forkert grundlag. 
Paven blev holdt fange i Rom af Karl 5. som følge af erobringen af Rom i maj 1527, og den udsendte Knight havde svært ved at få foretræde for paven. Han måtte vende tilbage uden den ønskede dispensation. Henrik havde nu intet andet valg end at lægge sagen i hænderne på Wolsey, der gjorde alt, hvad han kunne for at sikre en beslutning i Henriks favør. Wolsey gik så langt som til at indkalde en kirkelig domstol i England med en speciel udsending, Lorenzo Campeggio, fra paven til at afgøre sagen. Men paven havde aldrig givet ham beføjelser til at træffe en beslutning, og da paven stadig blev holdt som gidsel af Karl 5., der var dronning Katharinas nevø, kom der brev om, at paven forbød Henrik at indgå et nyt ægteskab, før en beslutning var truffet i Rom, og ikke i England. 
Overbevist om, at Wolseys loyalitet lå i Rom og ikke i England, blev Wolsey i 1529 afskediget fra alle offentlige embeder og sendt i Tower of London. Var han ikke blevet syg og døde i 1530, var han sikkert blevet henrettet for forræderi. Året efter var dronning Katharina forvist fra hoffet, hendes værelser givet til Anne, og Maria 1. af England erklæret for bastard og fjernet fra tronfølgeloven.
Den folkelige støtte havde Katharina dog stadig. Det kom til udtryk en aften i efteråret 1531, hvor Anne var til middag på en herregård ved Themsen, da en skare vrede kvinder marcherede mod herregården, og Anne blev tvunget til at flygte i en båd skjult for skaren. Da ærkebiskop William Warham af Canterbury døde i 1532, blev Boleyn-familiens præst, Thomas Cranmer, med pavelige godkendelse udnævnt til det ærefulde erhverv.
Anne Boleyn handlede ofte uafhængigt af sin kommende ægtemand og modtog blandt andre diplomater og talte om udenrigspolitik. Ambassadøren fra Milano skrev i 1531, at det var vigtigt at få hendes godkendelse, hvis man ønskede at påvirke den engelske regering, et synspunkt der underbygges af en tidligere fransk ambassadør i 1529.
Anne Boleyn spillede nu en vigtig rolle i Englands international position ved at skabe en alliance med Frankrig, og hun skabte en fremragende kontakt med den franske ambassadør, Gilles de la Pommeraie. Anne og Henrik planlagde et møde med den franske konge i Calais i vinteren 1532, hvor Henrik håbede på støtte fra Frans 1. af Frankrig til hans ægteskab med Anne. Henrik gav sin kommende dronning en passende rang: Den 1. september 1532 fik hun som første kvinde nogensinde titlen Marquess af Pembroke. Henrik udførte selv ceremonien. Titlen var typisk for Tudor-familien, da Henriks grandonkel, Jasper Tudor, var jarl af Pembroke.
Annes familie nød også godt af hendes forhold til kongen. Hendes far blev hædret med titlen jarl af Wiltshire, og selv Annes irske fætter blev jarl af Ormond. Ved en storslåede banket for at fejre sin fars nye titel, tog Anne plads ved siden af kongen. Den plads var som regel forbeholdt dronningen. Takket være Anne modtog hendes søster, der var blevet enke, en årlig pension på £100, og Marys søn, Henry Carey, blev uddannet på et prestigefyldt cistercienserkloster.
Turen til Calais blev en politisk triumf, men trods den franske regerings støtte til Henriks nye ægteskab og kong Frans private sammenkomster med Anne, fastholdt den franske konge alliancen med paven, som han ikke ville trodse. Kort efter de var vendt tilbage til Dover, giftede Henrik og Anne sig ved en hemmeligt ceremoni, og hun blev hurtigt gravid. Begivenhederne fulgte nu tæt hinanden: Den 23. maj 1533 erklærede ærkebiskoppen af Canterbury Cranmer ægteskabet mellem Katharina og Henrik ugyldigt. Fem dage senere, den 28. maj, 1533, erklærende han ægteskabet mellem Henrik og Anne gyldigt.
Katharina blev formelt frataget titlen som dronning, og Anne blev kronet som dronning den 1. juni 1533 ved en storslået ceremoni i Westminster Abbey fulgt af en overdådig festmiddag. Hun var den sidste dronning af England, der blev kronet adskilt fra sin mand. Nyheden om den forstående kroning modtog befolkningen lunkent. Efter traditionen var hun i hvidt med en guldkrone, hvorunder hendes lange mørke hår hang frit. I modsætning til alle andre dronning blev Anne kronet med St. Edwards krone, der tidligere kun var brugt til at krone en regerende monark .
Pave Clemens tog omsider skridt til en foreløbig bandlysning af kongen og Cranmer, og han fordømte ægteskab med Anne. I marts 1534 erklærede han, at ægteskabet mellem kongen og Katharina var juridisk bindende og beordrede Henrik til at vende tilbage til hende. Henrik krævede nu sine undersåtters troskab, afviste den pavelig magt og krævede, at Anne Boleyn blev anerkendt som hans dronning. De, der nægtede som Thomas More og John Fisher blev sat i Tower of London. I slutningen af 1534 anerkendte parlamentet Henrik som det eneste overhoved af ”Englands Kirke”. Det gjorde at kirken i England nu ikke var under Roms, men Henriks kontrol. 
Efter sin kroning bosatte Anne sig på kongens yndlingsslot i Greenwich, hvor en rolig hverdag ventede hende til fødselen af parrets første barn. Barnet kom et par uger for tidligt den 7. september 1533 mellem klokken 3 og 4 om eftermiddagen. Barnet, en sund lille pige, blev døbt Elizabeth, måske til ære for Henriks mor Elizabeth af York, men Anne begyndte nu at frygte, at Katharinas datter, Mary, der efter hendes mors afsættelse blev betragtet som bastard, skulle blive en trussel for Elizabeth. Henrik beroligede sin kone ved at skille Mary fra hendes vante tjenestefolk og sende hende til Hatfield House, hvortil Elizabeth blev sendt for at vokse op i bedre omgivelser sammen med et betydeligt antal tjenestefolk.
Den nye dronning havde omkring 250 tjenestefolk, hvilket var mere end Katharina havde haft. De spændte lige fra præster til stalddrenge. Der var over 60 hofdamer, der tjente hende og ledsagede hende til officielle begivenheder, og hun havde adskillige præster ansat, der tog sig af hendes skriftemål, bønner, og gav hende religiøse råd. En af dem var Matthew Parker, der blev en vigtig person under Annes datter Elizabeth 1. af Englands regeringstid.
Anne Boleyn regerede over en storslået hof. Hun brugte en overdådige summer på kjoler, smykker, hovedbeklædning, strudsefjervifter, rideudstyr, møbler og ompolstring, for at vedligeholde sin status som førstedame. Talrige slotte blev renoveret så de passede hendes og Henriks ekstravagante smag. Hendes motto var:”" Det mest lykkelige"”, og hun havde en hvid falk som sin personlige devise.
Kongen og hans nye dronning havde en god periode med ro og hengivenhed. Anne Boleyns skarpe intelligens, politiske indsigt og gode manerer var, hvad kongen søgte i en elskerinde, men anså som uacceptable hos en dronning. Hun skulle engang have talt til sin onkel med ord, der end ikke burde anvendes til en hund. Efter en dødfødsel eller abort så tidligt som julen 1534 begyndte Henrik at diskutere med Cranmer og Cromwell om muligheden for at forlade Anne uden at skulle vende tilbage til Katherina. Men stridighederne mellem regentparret fortonede sig, og parret blev genforenet i sommeren 1535, hvor de var lykkelige, og i oktober var Anne gravid igen. Men Anne var klar over de farer, hun ville være i, hvis hun ikke skænkede kongen en levedygtig søn denne gang. 
Den 8. januar 1536 nåede nyheden om Katharina af Aragoniens død kongen og Anne, hvilket de skulle være blevet henrykte over. Næste dag bar Henrik gult, symbolet for glæde i England, og der skulle efter sigende været blevet festet i England over Katharinas død . I Spanien, hjemlandet for Katharina af Aragonien, betød farven gul og sort, sorg , hvilket også af denne grund kunne forklare valget af Henriks og Annes beklædning som sorg. Efter Katharinas død prøvede Anne at slutte fred med hendes datter Maria , men Maria afviste Annes tilnærmelser, måske på grund af rygter om at Katerina var blevet forgiftet af Anne og / eller Henrik. Disse startede under Katharinas balsamering, da der blev opdaget en sort cirkel om hendes hjerte. Moderne læger er enige om, at det ikke var resultatet af forgiftning, men af kræft i hjertet, hvilket ikke var kendt på det tidspunkt .Med Katharinas død var Henrik fri til at kunne gifte sig igen. 
Senere samme måned blev kongen slået af sin hest under en turnering og var bevidstløs i et par timer En foruroligende hændelse, som Anne troede førte til hendes abort fem dage senere. Den dag Katharina af Aragonien blev begravet på Peterborough Abbey, aborterede Anne med en baby, der ifølge den kejserlige ambassadør Chapuys:”" hun havde båret på omkring tre og en halv måned, og som syntes at være en mandlig barn"” . For Chapuys betød dette tab begyndelsen på enden af det kongelige ægteskab.
I betragtning af Henriks desperate ønske om en søn har Annes graviditeter tiltrukket sig megen opmærksomhed. Forfatteren Mike Ashley har spekuleret på, om Anne havde haft to dødfødte børn efter Elizabeths fødsel og før fødslen af den mandlige barn, hun mistede i 1536. De fleste kilder vidner kun om fødslen af Elizabeth i september 1533, en mulig abort i sommeren 1534 og aborten af et drengebarn, på næsten fire måneder, i januar 1536. Efter Annes abort erklærede Henrik, at han var blevet forført til at indgå ægteskabet ved hjælp af magi. Hans nye elskerinde, Jane Seymour, flyttede hurtigt ind i de kongelige gemakker, hvilket blev efterfulgt af Annes bror, George Boleyn fik frataget Hosebåndsordenen, der i stedet blev givet til Nicholas Carew.
Ifølge historikeren Alison Weir skulle Thomas Cromwell have planlagt Annes undergang den 20.– 21. april 1536, mens han spillede syg. Annes biograf Eric Ives mener, at hendes fald og henrettelse blev manipuleret af Thomas Cromwell, og samtaler mellem Chapuys og Cromwell angiver Cromwell som lederen af kuppet. Det ses også i de spanske breve fra Chapuys til Karl 5. 
Stridigheder mellem Anne og Cromwell om kirkens indtægter og udenrigspolitikken skulle være årsagen. Hun holdt på, at indtægterne skulle deles mellem velgørenhed og uddannelse, og hun stilede mod en fransk alliance. Cromwell insisterede på at fylde kongens slunkne lommer og sine egne og foretrak en imperialistisk alliance. Af disse grunde mener Ives, at Anne Boleyn var blevet en alvorlig trussel mod Thomas Cromwell. Hans biograf John Schofield mener på den anden side, at der ikke var magtkamp mellem Anne og Cromwell, og at der ikke findes ”et spor der kan forbinde Cromwell med en sammensværgelse mod Anne. Cromwell blev involveret i det ægteskabelige kongelige drama, da Henrik beordrede ham på sagen”. Historikeren Retha Warnicke sætter spørgsmålstegn ved, om Cromwell kunne have manipuleret med kongen, eller om Henrik selv har udstedt de afgørende beviser, som hans embedsmænd som herunder Cromwell skulle bruge. 
Mod slutningen af april blev en flamsk musiker Mark Smeaton arresteret. Han gjorde tjeneste hos Anne. Han nægtet i første omgang at have være dronningens elsker, men tilstod senere, måske under tortur eller på grund af løfte om frihed. En anden hofmand, Henry Norris, blev anholdt i maj med samme beskyldninger, men da han var aristokrat, blev han ikke udsat for tortur. Forud for anholdelsen var Norris blevet behandlet venligt af kongen, som tilbød ham sin egen hest til brug under May Day festlighederne.
Det virker sandsynligt, at kongen under festen fik meddelelse om Smeatons tilståelse, og kort efter kom arrestordren fra kongen. Norris blev anholdt på festivalen. Han nægtede sig skyldig og svor på, at dronning Anne var uskyldig. Et af de farligste beviser mod Norris var en samtale med Anne i slutningen af april, hvori hun bebrejdede ham at opsøge hendes kammer for ofte, men det var ikke hende han søgte men hendes hofdame Madge Shelton. Francis Weston blev anholdt to dage senere på samme grundlag, og William Brereton blev også anholdt på grund af beskyldninger om utroskab. Den sidste anklagede var dronning Annes egen bror, George Boleyn, der blev arresteret og anklaget for blodskam og forræderi. George Boleyn blev beskyldt for to tilfælde af incest, det første i november 1535 på Whitehall og måneden efter på Eltham.
Den 2. maj 1536 blev Anne arresteret og ført til Tower of London, hvor hun brød sammen kort efter ankomsten. Hun krævende at få at vide, hvor hendes far og bror opholdt sig, og hvad hun var sigtet for. Fire af de anklagede mænd fik en retssag i Westminster den 12. maj 1536. Både Weston, Brereton, og Norris fastholdt deres uskyld, og kun den torturerede Smeaton erklærede sig skyldig. Tre dage senere fik Anne og George Boleyn hver en retssag i Tower of London. Hun blev beskyldt for utroskab, blodskam og højforræderi med henvisning til Edward 3.'s forræderiloven, der lød at en dronnings utroskab er en form for forræderi (formentlig på grund af følgerne for successionen til tronen). Staffen for en mand var hængning, drukning og partering. Staffen for en kvinde var at blive brændt levende på bålet. Den anden form for forræderi, hun blev beskyldt for, var at have planlagt kongens død sammen med sine elskere, så hun bagefter kunne indgå ægteskab med Henry Norris.
Ingen af datoerne for Annes påståede stævnemøder faldt sammen med hendes opholdssted, og nogle skulle have fundet sted, mens hun var højgravid. 
Den 14. maj erklærede Cranmer Annes ægteskab med Henrik opløst.
Selv om beviserne mod dem ikke var overbevisende, blev de alle dømt til døden af en jury bestående af deres jævnaldrende. George Boleyn og de andre mænd blev henrettet den 17. maj 1536. Anthony Kingston, vogteren af Tower, rapporterede, at Anne virkede meget afklaret og forberedt til sin død. Kong Henry 8. ændrede Anne Boleyns straf til halshugning, og fik en professionelle sværdbøddel fra St. Omer til at stå for halshugningen, da man ikke kunne have en dronning halshugget med samme våben som de andre. De kom efter Anne om morgenen den 19. maj for at bringe hende til Tower Green, hvor henrettelsen skulle stå. Halshugningen af Anne Boleyn var planlagt til kl. 09:00.
Anthony Kingston, vogteren af Tower, skrev:
”"Her til morgen sendte hun bud efter mig, for at jeg kunne være sammen med hende de sidste timer, hun fik af den gode Gud, og jeg skulle høre hendes tale ved podiet. Og sagde til mig da jeg ankom, »Mr. Kingston, jeg hører jeg ikke skal dø før middag, og det er jeg er meget ked af, for jeg troede at jeg ville være død på det tidspunkt, og min smerte overstået. Jeg fortalte hende, at det ikke burde være nogen smerte, at det var så lidt. Og så sagde hun, »jeg har hørt sige at bødlen skulle være meget god, og jeg har en lille hals; hvorefter hun satte hænderne omkring den, og lo hjerteligt. Jeg har set mange mænd og også kvinder henrettet, og de har været i stor sorg, og til min undren virkede denne dame meget afklaret overfor døden. Herre, hendes hofdamer har konstant været hos hende, og de har været her siden 02:00 om natten"” . 
Dog kan hendes forestående død have forårsaget stor sorg i hendes fængsel. Digtet:” Oh Død vug mig i søvne”, menes at have været forfattet af Anne og afslører, at hun har håbet døden ville ende hendes lidelser. Kort før daggry tilkaldet hun Kingston for at høre messen og bede i hans nærvær, om at den evige ville frelse hendes sjæl efter de hellige sakramenter. Hun gentog, at hun aldrig havde været kongen utro. Hun gentog det under ed både før og efter at have modtaget nadveren.
Om morgenen fredag den 19. maj blev Anne Boleyns straf fuldbyrdet, ikke på Tower Green, men snarere på et skafot opført på nordsiden af White Tower, foran hvad der nu er Waterloo Kaserne. Hun bar et rødt skørt under en løs, mørkegrå kjole af damask med pels og en kappe af hermelin. Hun var ledsaget af to damer. Anne optrådte for sidste gang som dronning, da hun besteg stilladset og holdt en kort tale til publikum:
”"Gode kristne mennesker, jeg kommer her for at dø, for ifølge loven dømmes jeg til at dø, og derfor vil jeg tale. Jeg er kommen hid ikke for at beskylde noget menneske, ej heller for at tale ondt om dem, jeg er anklaget af og dømt til at dø, men jeg beder Gud bevare kongen og give ham et lang liv til at herske for dig, for en blidere eller en mere barmhjertig fyrste var der aldrig: og for mig var han altid en god, en blid og suveræn herre. Og hvis nogen vil blande sig i min sag, beder jeg dem om at dømme blidt. Og således tager jeg afsked med verden og med jer alle, og jeg beder inderligt om, at I beder for mig. O Herre forbarm dig over mig, Gud jeg skænker dig min sjæl "”.
Denne version af hendes tale blev skrevet af Lancelot de Carles i Paris, et par uger efter hendes død, hvor han havde opholdt sig i London, men hverken var vidne til rettergang eller dommens fuldbyrdelse. Alle versioner er forholdsvis ens, og utvivlsomt rigtige i varierende grad. Det menes, at hun undgik at kritisere Henrik for at redde Elizabeth og hendes familie fra yderligere konsekvenser, men selv under ekstremt pres tilstod Anne ikke sin skyld.
Hun knælede, mens hun gentog bønnen:” Jesus Kristus, jeg betror dig min sjæl; Herre Jesus modtag min sjæl”. Hendes hofdamer fjernede hendes hovedbeklædning og halskæder og bandt derefter et blind for hendes øjne. Anne Boleyn blev henrettet af den franske sværdbøddel, Jean Rombaud, og ifølge Eric W. Ives blev Rombaud så betaget af Anne, at han rystede, og han fandt det svært at gå videre med henrettelsen. For at distrahere hende råbte han:”" Hvor er mit sværd?"” i det sekund, hvor sværdet gik gennem hendes hals .
Henrettelsen blev udført meget humant og med et enkelt slag. Det blev overværet af Thomas Cromwell, Charles Brandon, kongens uægte søn, Henry Fitzroy, samt rådmænd og repræsentanter for de forskellige håndværk. De fleste fra kongens råd var også til stede. Cranmer, der var på Lambeth Palace, skulle efter sigende havde været opløst af gråd efter at have fortalt Alexander Ales: ”Hun der har været dronning af England på jorden vil i dag blive en dronning i himlen ”. 
Da anklagerne mod Anne først var blevet forelagt, havde Cranmer givet udtryk for sin forundring over Henrik og hans tro på, at ” hun ikke ville blive fundet skyldig”. Alligevel følte Cranmer sig sårbar på grund af hans nære forhold til dronningen. Natten før henrettelsen havde han erklæret Henriks ægteskab med Anne ugyldigt, ligesom Katharinas før hende. Han gjorde intet forsøg på at redde Annes liv, selv om han modtog hendes sidste syndsbekendelser, hvori hun hævdede sin uskyld over for Gud. 
Trods den store indsats i Annes henrettelse havde Henrik ikke arrangeret nogen form for begravelse eller sørget for at give hende en ordentlig kiste. Hendes krop lå på skafottet i nogen tid, før en troede mand, der arbejdede i Tower, fandt et tomt pilekogger og lagde hendes hoved og krop deri. Hun blev begravet i de ukendtes grav i kapellet St. Peter ad Vincula.
Hendes skelet blev identificeret under renovering af kapellet under dronning Victoria af Storbritannien, og Anne Boleyns sidste hvilested er nu markeret i marmorgulvet .

Louis Pasteur (27. december 1822 – 28. september 1895) var en fransk biolog, der er mest kendt for at opfinde pasteuriseringen. Omkring år 1860 påbegyndte han sit livsværk: at mane teorien om spontan genese i jorden og dermed bevise teorien om biogenese. Pasteurs forskning og resultater har haft en enorm betydning for de senere generationers måde at anskue livet her på jorden.
Pasteur var uddannet i fysik og kemi ved École Normale Supérieure i Paris. Som fysiker og kemiker beskæftigede han sig med krystallers optiske egenskaber, og var især optaget af at påvise en asymmetrisk kraft i naturen. 
Indenfor biologien argumenterede han imod teorien om spontan genese, ifølge hvilken dyr kunne opstå af sig selv, blot de rette forhold var til stede. F.eks. skulle der i en lukket kasse med gamle klude og korn kunne opstå mus. Denne tanke, der går tilbage til Aristoteles, anses i dag for absurd. 
Han havde betydelig succes i sit arbejde med udvikling af vaccinationer og sera mod sygdomme udløst af bakterieinfektioner. Desuden arbejdede Pasteur med gæringsprocesser, og bidrog væsentligt til at fastslå, at gæringen under alkoholfremstillingen skyldes gærceller, og at mælkesyrning skyldtes bakterier, som han kaldte stavformede planter.

Statsministeren er en samfundskritisk humoristisk tegneserie af Carsten Graabæk, der har eksisteret siden 1982. Både selve tegneserien og hovedpersonen heri hedder "Statsministeren" .
Hovedpersonerne er statsministeren og dennes departementschef i et land, der minder meget om de nordiske lande, og striberne er ofte opbygget omkring deres indbyrdes dialog om samfundsforhold. Striben startede i B.T. og trykkes stadigvæk dagligt i avisen, ligesom den kan ses online på avisens hjemmeside.
Carsten Graabæk modtog i 1990 ping-prisen, den danske tegneseriepris, for "Statsministeren"

Akselblomstret star ("Carex remota") er et 30-60 cm højt halvgræs, der vokser på fugtig bund i løvskov og langs skovstier.
Akselblomstret star er en flerårig urt med en tæt, tueformet vækst. Bladene er ret slappe, linjeformede og helrandede med tydeligt forsænket midterribbe. 
Blomstringen sker i juni-juli, hvor man ser de akslignende blomsterstande sidde endestillet på særlige, trekantede stængler. Blomsterstanden består af uanselige grønne småaks, der sidder spredt i hjørnerne af de meget lange støtteblade, der ligner stængelbladene. De øverste småaks har hunblomster foroven og hanblomster forneden, mens de laveresiddende småaks er rent hunlige. Frugterne er nødder.
Rodnettet består af forholdsvis tykke trævlerødder.
Højde x bredde og årlig tilvækst: 0,50 x 0,50 m (50 x 50 cm/år), heri ikke medregnet de blomsterbærende skud. Målene kan bruges til beregning af planteafstande i fx haver.
Akselblomstret star er udbredt i Nordafrika, Mellemøsten, Kaukasus, Himalaya og det meste af Europa. I Danmark findes den især i de østlige landsdele, hvor den forekommer i løvskove. Den foretrækker fugtig bund, men er mindre nøjeregnende med surhedsgrad og næringsindhold i jorden. 
I Kirstinebjerg Skov i området Hyby Fælled Øvelsesplads findes den på både morbundspartier og muldbund sammen med bl.a. alm. brombær, guldnælde, hindbær, miliegræs, vorterod, hvid anemone, kratfladbælg, liljekonval, skovstar, skovmærke, skovsyre, stinkende storkenæb, stor nælde og storblomstret hønsetarm

Stensmut, Smut, At slå smut med sten eller At slå smut kaldes det, når et barn eller voksen, samler en mindre, flad sten op ved en strand og kaster den, med rotation, i en flad vinkel langs vandoverfladen, sådan at stenen hopper ("slår smut") hen ad vandoverfladen.
Ifølge "Guinness Rekordbog" er rekorden på 65 smut, som blev sat af Maxwell Steiner d. 23. august, 2014. Rekorden blev sat i Riverfront Park, Franklin, Pennsylvania. Den tidligere rekord var på 51 smut, og den blev sat af Russell Byars d. 19. juli, 2007 samme sted.

Hannover (engelsk: "Hanover") er hovedstaden i delstaten Niedersachsen ved floden Leine i det nordvestlige Tyskland, og byen havde i 2013 518.386 indbyggere. Hannover er beliggende 285 km. vest for Berlin, 151 km. syd for Hamborg, 631 km. nord for München og 137 km. øst for Osnabrück. Som delstatshovedstad har Hannover mange administrative, økonomiske, videnskabelige og kulturelle institutioner, bl.a. Landestheater med operascene. Ud over Hannovers Universitet, som blev grundlagt i 1831, er der i byen en række uddannelsesinstitutioner, bl.a. et akademi for musik og teater, et Max Planck-Institut for eksperimentel endokrinologi og Fraunhofer-Institut for toksikologi. Hannover er en kendt messeby; hvert forår er den vært for verdens største computermesse CeBIT og industrimessen Hannover Messe. I år 2000 var byen vært for verdensudstillingen Expo 2000.
Hannover var oprindelig en fiskerilandsby, den voksede i middelalderen til by, blandt andet blev der bygget bymurer og flere kirker.
Greverne af Braunschweig flyttede til byen i 1636, og grevskabet, som også var kurfyrstedømme og fra 1814 kongerige, blev senere kaldt Hannover. I slutningen af 1600-tallet blev Hannover hovedstad i kurfystendømmet Braunschweig-Lüneburg. Med Georg 1. kom huset Hannover i besiddelse af den britiske trone. Under fem monarker var Storbritannien og Hannover i personalunion. Den sidste britiske monark af huset Hannover var dronning Victoria, og da hun arvede tronen betød det samtidig afslutningen på personalunionen, siden Hannovers love ikke tillod kvinder at arve tronen.
I 1814-1866 var byen Hannover hovedstad i kongeriget Hannover. Derefter var byen hovedstad i den preussiske provins Hannover. Nu er Hannover hovedstad i delstaten Niedersachsen. 
Hannover blev besat af Preussen i 1866. Byen fortsatte med at vokse, men blev ligesom mange andre tyske byer svært ødelagt af bombeangreb under 2. verdenskrig. Hannover var et vigtig trafikalt knudepunkt og produktionscenter, og derfor også et mål for den strategiske bombning under 2. verdenskrig. Mange blev dræbt og mere end 90 % af byen blev ødelagt af i alt 88 bombetogter. På grund af dette har Hannover også mange moderne bygninger. Hesteracen hannoveraner kommer også fra byen.
Continental, Volkswagen, TUI, Hannover Re, VHV og HDI forsikring er store arbejdsgivere i byen.
Der er et stort net af sporveje i Hannover. Dette drives af Üstra Hannoversche Verkehrsbetriebe, der har stået for driften siden nettet åbnede i 1893.
Jernbanen Hannover Hauptbahnhof er et knutepunkt i det tyske ICE-net.
Byen har sin egen lufthavn, Flughafen Hannover (IATA-kode: HAJ; ICAO-kode: EDDV), den ligger 11 km nord for bycentrummet.

Bremen (Freie Hansestadt Bremen) er en delstat (Bundesland) i det nordlige Tyskland, langs floden Weser. Bystaten Bremen udgøres af to enklaver, byerne Bremen og Bremerhaven, der begge er fuldstændig omgivet af Niedersachsen. Den har et areal på 404 km² og har ca. 662.000 (2010) indbyggere; 549.000 bor i byen Bremen. Det samlede indbyggertal har ikke ændret sig meget de seneste år. Der er fødselsunderskud, men det opvejes af en betydelig tilflytning. Ministerpræsident er Carsten Sieling (SPD), der leder en koalitionsregering af SPD og Bündnis 90/Die Grünen.
Statens valgsprog er plattysk: "buten un binnen – wagen un winnen" ("ude og inde – vove og vinde").

Aksrapunsel ("Phyteuma spicatum"), også skrevet Aks-Rapunsel, er en 25-70 cm høj urt, der i Danmark vokser i muldrige skove. Blomsterne er oftest hvide og sidder samlet i endestillede aks. Den bruges nu og da som stenbedsplante.
"Aksrapunsel" er en flerårig urt med en opstigende vækst. Stænglerne er glatte og bærer spredte, ustilkede og smalt ægformede blade. Den grundstillede bladroset består af bredt ægformede, langstilkede blade. Alle blade er krusede med grovtakket rand. Oversiden er mørkegrøn, mens undersiden er lysere. 
Blomstringen sker i juni-august, hvor man finder blomsterne samlet i endestillede aks. De enkelte blomster er lysegrønne til gulligthvide (af og til: mørkeblå) med sammenvoksede, smalle kronblade, sådan at akset får et trævlet udseende. Frøene modner godt og kan spire på egnede steder i Danmark.
Rodnettet er kraftigt og dybtgående.
Højde x bredde og årlig tilvækst: 0,50 x 0,25 m (50 x 5 cm/år).
"Aksrapunsel" findes i hele Vesteuropa fra Sydnorge til Spanien, hvor den overalt forekommer i løvskove og på overdrev, hvor bunden er fugtig og leret. 
I Danmark er den temmelig sjælden. Den er kun kendt fra muldrige skove i Midt- og Østjylland, på Vestfyn i enkelte skove ved Odense.
I Steigerwald, der ligger i 330-360 m højde nær Bad Windsheim i det nordøstlige Bayern, vokser arten i højstaudesamfund under eg og avnbøg ("Galio-Carpinetum") sammen med bl.a. firblad, fjerbregne, guldnælde, hasselurt, alm. mangeløv, miliegræs, vedbend, bakkestilkaks, blågrøn star, hvidplettet lungeurt, høsttidløs, knoldet brunrod, korbær, krybende læbeløs, lægegaltetand, nældeklokke, plettet arum, skovhullæbe, skovsnerre, skovstar, skovstilkaks, skovviol, skvalderkål, skyggestar, stor blåtop, stor fladstjerne og stor konval

Kornel ("Cornus") er en slægt med ca. 25 arter, som er udbredt overalt på den nordlige halvkugle med de fleste arter i Østasien. Også i Nordamerika findes et stort antal arter, men færre i Mellemamerika. I hele Østafrika og i Sydamerika findes kun en enkelt art hvert sted. De fleste arter er løvfældende buske og småtræer, men enkelte arter er flerårige urter. Kornellerne er oftest løvfældende, men stedsegrønne arter findes dog. Bladene sidder oftest modsat, og de er hele og stilkede med hel rand og buede bladribber. Blomsterne er samlet i endestillede klaser, skærme eller hoveder. De enkelte blomster er 4-tallige og regelmæssige. Kronbladene er oftest hvide, men gule og violette farver findes også. Frugterne er stenfrugter, som oftest er enkeltstillede, men nogle arter danner samlefrugter med mange, små stenfrugter.
Se også listen med alle arter af Kornel i Danmark: Kornel ("Cornus") i Danmark

Erfurt er hovedstaden i den tyske delstat Thüringen. Den nævnes første gang år 742 under navnet "Erphesfurt" og var en vigtig handelsby i middelalderen. I 1803 blev Erfurt en del af kongeriget Preussen. Selv om den var omgivet af Thüringen, forblev den preussisk til 1945. Efter den tyske genforening blev Erfurt hovedstad i den genoprettede delstat Thüringen.
Erfurt ligger centralt i Tyskland, 100 km sydvest for Leipzig, 113 km sydøst for Kassel og 180 km sydøst for Hannover. 

Aksærenpris ("Veronica spicata"), ofte skrevet aks-ærenpris, er en 10-40 cm høj urt, der i Danmark vokser på kalkrig bund på skrænter og overdrev.
Aksærenpris er en flerårig urt med en opret vækst. Stænglen er først lysegrøn og gråfiltet, men den bliver snart rødbrun. Den bærer modsatte, ovale til lancetformede blade med groft takket rand. Oversiden er mørkegrøn, mens undersiden er lyst grågrønne. 
Blomstringen sker i juli-august, hvor man ser de blåviolette blomster sidde i tætte, endestillede aks. Frugterne er kuglerunde, kirtelhårede kapsler med talrige frø, som spirer villigt under egnede forhold i Danmark.
Rodnettet er dybtgående og kraftigt. Planten breder sig ved korte udløbere og kan blive tæppedannende.
Højde x bredde og årlig tilvækst: 0,30 x 0,15 m (30 x 5 cm/år).
Planten forekommer fra Skandinavien over Mellem- og Sydeuropa til Lilleasien og videre til Østasien. Den vokser på tør og kalkrig bund i skovbryn og på skrænter og overdrev. 
I Danmark vokser den hist og her ved Limfjordens og Kattegats kyster samt på Bornholm. I resten af landet er den meget sjælden eller helt manglende.
På Ölands Alvar findes den sammen med bl.a. alm. brunelle, draphavre, hjertegræs, alm. mælkeurt, soløje, alvarpurløg, bakkejordbær, bakkenellike, bidende stenurt, djævelsbid, filtbladet kongelys, havemalurt, hvid stenurt, knoldet mjødurt, lammeøre, nikkende flitteraks, nikkende tidsel, rød rundbælg, smalbladet klokke, smalbladet timian, svalerod, sølvpotentil og voldtimian.

Almindelig brunelle ("Prunella vulgaris") er en 5-25 cm høj urt, der i Danmark vokser f.eks på enge og i vejkanter.
Almindelig brunelle er en flerårig urt med en krybende til opstigende vækst. Stænglerne er firkantede og tæt hårede. Bladene er modsatte og ægformede med hel eller svagt takket rand. Over- og undersiderne er græsgrønne med en svag hårbeklædning. 
Blomstringen sker juni-september, hvor blomsterne ses sidde samlet i endestillede, kompakte stande, der består af flere lag af kransstillede blomster. De enkelte blomster er blåviolette og uregelmæssige med en stor overlæbe. Frugterne er kapsler med få frø.
Rodnettet består af de krybende jordstængler, som bærer lange, kraftige trævlerødder. Stængler i vedvarende jordkontakt slår rod fra bladhjørnerne.
Højde x bredde og årlig tilvækst: 0,20 x 0,20 m (20 x 20 cm/år), heri dog ikke medregnet rodskud eller rodslående stængler.
Almindelig brunelle er udbredt i Nordafrika, Lilleasien, Kaukasus, Central- og Østasien og Nordamerika samt Europa (herunder Danmark). Den er knyttet til plantesamfund på lysåbne græsarealer med et højt indhold af nitrat og kalk i jorden: skovkanter, hegn, overdrev og græssede enge. Desuden har den fundet sig godt til rette i velklippede græsplæner. Det har gjort, at den bliver betragtet som ukrudt. 
I Danmark er den almindelig i hele landet.
På tørre kalkoverdrev ved Møns Klint vokser den sammen med bl.a. hjertegræs, bakketidsel, blodstillende bibernelle, blågrøn star, bredbladet timian, dueskabiose, dunet vejbred, gul rundbælg, hvid okseøje, håret viol, knoldet mjødurt, markbynke, nøgleblomstret klokke, seglsneglebælg, stivhåret kalkkarse, stor knopurt, sølvpotentil og vild hør..

Almindelig fuglegræs ("Stellaria media") eller fuglegræsfladstjerne er en 10-30 cm høj urt, der vokser på næringsrig jord. Den ligner skovfuglegræs, men er lysegrøn med kun 1,5-3,9 mm lange kronblade. Planten hedder Fuglegræs, fordi den er yndet af især hønsefugle. Den er et kendt og frygtet ukrudt.
Alm. fuglegræs er en énårig plante med en løst tueformet vækst. Skuddene er opstigende og svagt hårede. De er meget skøre og knækker let, så man ser den tynde streng midt i stænglen. Bladene er modsatte, ægformede og helrandede med lysegrøn farve på begge sider. 
Blomstringen kan foregå hele året, når blot temperaturen er over 5°C i det nære miljø. De enkelte blomster sidder i bladhjørnerne. De har hvide, dybt kløvede kronblade og grønne bægerblade, som når længere ud end kronbladene. Frøene modner godt og spirer (alt for) villigt.
Højde x bredde og årlig tilvækst: 0,20 x 0,20 m (20 x 20 cm/år).
Alm. fuglegræs er udbredt med dyrkning til alle egne af kloden. I Danmark er den meget almindelig i hele landet. Den er et kendt og frygtet ukrudt på velgødede og solåbne arealer. 
Planten er nitrofyt, og det betyder, at den er indikatorplante for kvælstofrige jordtyper. Fuglegræs kendes som ledsageplante i dyrkede afgrøder siden yngre stenalder.
Planten hedder Fuglegræs, fordi den er et yndet foder for fugle, især hønsefugle. Frøene passerer øjensynlig uskadt igennem fuglens fordøjelse, for de spredes effektivt, hvor der går høns. 
Planten er i øvrigt glimrende som salat.

Saarland er en tysk delstat med et areal på 2.570 km² og lidt under 1 million indbyggere (2017). Hovedstaden er Saarbrücken. Staten grænser til Frankrig i syd, Luxembourg i vest og Rheinland-Pfalz i nord og øst. Saarland er, når man ser bort fra bystaterne, arealmæssigt den mindste af Tysklands delstater.
Den er opkaldt efter floden Saar, som er en biflod til Mosel og flyder gennem staten fra syd til nordvest. De fleste indbyggere lever i og omkring hovedstaden Saarbrücken ved den franske grænse.
Staten blev etableret i 1920 og omfatter dele af den tidligere preussiske Rheinprovins og Rheinpfalz. Efter 1. verdenskrig blev området sat under administration af Folkeforbundet, i realiteten Frankrig. Ifølge Versaillestraktaten så skulle området på et tidspunkt have en folkeafstemning, om hvor vidt landet ville blive ved med at høre til Tyskland, eller om det ville vælge Frankrig, da Frankrig allerede havde taget områder syd for Saarland. Det skete den 13. januar 1935, hvor 90,3 % stemte for at forblive tysk.
Efter 2. verdenskrig lå Saarland i den franske besættelseszone. I 1947 blev området selvstyrende med egen forfatning, men det var økonomisk knyttet til Frankrig. Efter en folkeafstemning i 1957 blev landet dog tilsluttet Forbundsrepublikken Tyskland som dennes 11. delstat.

Versailles er hovedby i departementet Yvelines i regionen Île-de-France. Byen ligger ca. 25 kilometer uden for Paris og er mest kendt for Château de Versailles, bygget af Ludvig 14. (Solkongen). 

Sprit kan betegne flere forskellige væsker, således

Husholdningssprit er ethanol, der er denatureret, så det ikke er til at indtage. Opløsningen kan derfor sælges uden alkoholafgifter. Det er forskelligt, hvilke stoffer der benyttes som denatureringsmidler, men typisk er de giftige eller har ubehagelig smag eller lugt.
Før i tiden kunne det lade sig gøre at destillere denatureringsmidlet fra ethanolen i husholdningsspritten, hvilket underminerede afgiftssystemet, men i dag bruges denatureringsmidler, hvis kogepunkter ligger så tæt op ad ethanols, at prisen for at fraskille dem ville være højere end afgiften på ren ethanol.
EU standardiserede i 2013 denatureringsmetoden for husholdningssprit i medlemslandene. Per hektoliter (100 liter) ethanol tilsættes 3 liter isopropylalkohol, 3 liter methylethylketon og 1 gram denatoniumbenzoat. Nogle af EU-landene har også andre metoder som må anvendes.
Koncentrationen af det denaturerede ethanol i husholdningssprit ligger typisk på 93-96 pct.

Almindelig Guldstjerne ("Gagea lutea") er en 10-20 cm høj løgvækst, der vokser i næringsrige skove. 
Alm. Guldstjerne er en lille løgvækst med linje- til lancetformede blade, der normalt er 5-12 millimeter brede og med tydelig køl. Bladene ender i en hætteformet spids. Den endestillede blomsterstand, der har mindst to højblade, består af op til 10 regelmæssige, gule blomster, der blomstrer fra marts til maj.
Løget er ganske lille og ligger forholdsvist overfladisk i jorden.
Højde x bredde og årlig tilvækst: 0,20 x 0,02 m (20 x 2 cm/år).
Planten hører hjemme i løvskove på fugtig, næringsrig og humusrig bund. Her findes den sammen med bl.a. Hvid Anemone, Skovmærke, Alm. Bingelurt, Skov-Fladbælg, Alm. Mangeløv og Mose-Bunke.
I Danmark er Alm. Guldstjerne almindelig i hele landet, især i den østlige del.

Stivelse er et polysakkarid eller kulhydrat og omfatter to slags polymerer af glukose, hhv. amylose og amylopektin. Amylose er en lineær polymer bestående af op til 6.000 glukoseenheder med α-1,4-glykosidbindinger. Antallet af glukoserester, forkortet DP for degree of polymerization, varierer afhængigt af kilden. Amylose fra f.eks. kartoffel- eller tapiokastivelse har en DP på ​​1.000-6.000, mens amylose fra rug eller hvede har en DP, der varierer mellem 200 og 1.200. Det gennemsnitlige amyloseindhold i stivelse kan variere mellem næsten 0 og 75% afhængigt af kilden . For rugstivelse ligger andelen af amylose omkring 28% . Amylopectin består af korte α-1,4-glykosidkæder med 10-60 glukoseenheder og α-1,6-bundet sidekæder med 15-45 glukoseenheder. Det gennemsnitlige antal forgreningspunkter i amylopectin er 5%, men varierer med den botaniske oprindelse. Et amylopektinmolekyle indeholder i gennemsnit ca. 2.000.000 glukoseenheder, og er derved er et af de største molekyler i naturen .
Kartofler, ris, hvede og majs er menneskers hovedkilder til stivelse. I modsætning til dyr kan planter selv danne stivelse ud fra glukose, da det er lettere at lagre. Den kemiske energi i glukose kan udnyttes af planteceller ved respiration, og således fungerer stivelsen som energilager for planten. Dyrecellers pendant til stivelse er glykogen.
Stivelse er tungtopløselig i koldt vand. For at stivelse skal kunne opløses i vand skal det varmes op til forklistringspunktet. Når en opslæmning af vand og stivelse opvarmes, svulmer stivelseskornene op idet de binder vand og opslæmningen forklistrer. Under denne proces ”lækker” amylose ud af stivelseskornet og forårsager en forøgelse i viskositeten af opslæmningen. Hæves temperaturen tilstrækkeligt bryder granulaterne fra hinanden, hvilket resulterer i en fuldstændig viskos kolloid dispersion. Afkøling af stivelsesdispersionen resulterer i dannelsen af en elastisk gel hvori stivelsen langsomt retrograderer til en uopløselig krystallinsk struktur. Det er denne retrogradering (staling) er får brød til at føles tør efter får dage, selvom det er pakket lufttæt, således at der ikke forekommer et tab af vand. Retrogradering skyldes primært amylosen da amylopectin, på grund af sin stærkt forgrenede organisation, er mindre tilbøjelig til retrogradering.
Hastigheden hvormed stivelse i bagværk retrograderer er temperaturafhængig. Dannelsen af ​​krystalkerner, forløber meget hurtigt ved 0 °C men aftager kraftigt ved temperaturer under -5 °C. Kernerne vokser hurtigst kort før smeltepunktet ved 60 °C. Stalingsprocessen som følge af disse hændelser når et maksimum omkring ca. 14 °C. Dette er årsagen til at brød ikke bør opbevares på køl, men derimod ved stuetemperatur. Skal brødet fryses bør det foregå hurtigt, således at temperaturer under 0 til -5 °C opnås før der forekommer signifikant krystaldannelse i krummen. Temperaturer over 14 °C hæmmer også stalingsprocessen da en forøgelse af opbevaringstemperaturen reducerer hastigheden af ​​amylopektinretrogradation . En forøgelse af opbevaringstemperaturen fra 21 til 35 °C reducerer hastigheden af ​​amylopektinretrogradation med en faktor 4 og forbedrer krummens friskhed, dog kan dette medføre et tab af aromastoffer over tid, samt forøget mikrobiel vækst. 

Almindelig Mælkebøtte ("Taraxacum officinale") - også kaldt løvetand eller Fandens mælkebøtte - er en 15-45 cm høj urt med grundstillede blade og flere centimeter brede, enlige, gule blomsterkurve, der sidder på hule stængler uden blade. Alle dele af planten rummer en hvid, mælkeagtig, latexholdig saft. Den er meget almindelig i hele Danmark på lysåbne steder. 
Mælkebøtte formerer sig uden forudgående befrugtning (apomixis), hvilket betyder at Mælkebøtte kan opdeles i en lang række såkaldte småarter. De omkring 400 småarter i Danmark opdeles i 9 sektioner. Alm. Mælkebøtte er navnet på en af disse sektioner. Den kaldes også Vej-Mælkebøtte ("Taraxacum" sect. "Taraxacum" eller "Taraxacum" sect. "Ruderalia"). Sektionens småarter kendes blandt andet på deres omkring 5 cm brede blomsterkurve.
Mælkebøtte er en to- eller flerårig urt, som danner en grundstillet roset af blade det første år. Bladene er elliptiske med dybe, høvlformede lapper og hel rand. Oversiden er friskgrøn, mens undersiden er mat lysegrøn. 
Blomstringen sker normalt i april-maj, men græssede eller klippede planter kan blomstre helt frem til september. De gule, tungeformede blomster er samlet i en endestillet kurv, der sidder på en opret, hul stængel. Frugterne er en nød med paraplyformet fnok. 
Rodnettet består af en kort, lodret rodstok, en kraftig og dybtgående pælerod med tynde siderødder. Den kraftige, næringsrige rod og de mange flyvende frø gør arten til et ofte set ukrudt.
Højde x bredde og årlig tilvækst: 0,35 x 0,30 m (35 x 30 cm/år).
Planten er hjemmehørende i Europa og Asien, men den er udbredt og naturaliseret i alle klodens tempererede egne. Den optræder på udyrkede arealer, på græssede marker, i haver og langs vejkanter – altså overalt hvor der er en kort vegetation, som tillader planten at spire i lys.
Roden kan anvendes som kaffeerstatning. Bladene kan anvendes som foder til mindre husdyr, og i salat, hvis bladene er unge, eller hvis de bleges som julesalat. Mælkebøtte er rig på A-vitamin, og er også en god kilde til C-vitamin. 
Mælkebøttens saft kan smøres på før eller efter berøring af brændenælder, og fungerer som et let smertestillende middel.
"Løvetand" kommer fra gammelfransk "dent-de-lion", der bogstaveligt oversat betyder "tand-af-løve». På engelsk hedder mælkebøtte "dandelion", en anglifisering av "dent-de-lion". Det moderne franske navn på mælkebøtte er "pissenlit" (= pis-i-seng), fordi planten virker vanddrivende. Linné understregede bivirkningerne af at spise mælkebøttesalat, ""hvorfor Hollenderne ey gierne giver sine Børn den om Aftenen, paa det de ey maae pisse i sengen"."
Det latinske navn "Taraxacum" skal stamme fra et arabisk ord for cikorie. På norsk hedder mælkebøtte "løvetann", på svensk "maskros". 

Almindelig røllike ("Achillea millefolium") er en 15-50 cm høj urt, der vokser almindeligt i Danmark på lysåben bund. 
Det videnskabelige navn "millefolium" betyder "tusindbladet", og hentyder til de karakteristiske blade, der er flere gange fjersnitdelte. "Achillea" hentyder ifølge Plinius den Ældre til den græske sagnhelt Akilles, der i Homers "Iliaden" lærte plantens værdi som lægeplante af kentauren Chiron. Under Trojanerkrigen skal Akilles have lært sine soldater at standse blødninger ved hjælp af røllike, og den kendes da også under navnet soldaterurt. På latin blev urten kaldt "herba militaris". Den græske læge Pedanius Dioscorides, der fulgte kejser Neros legionærer på deres felttog, tilråder i sin urtebog fra år 64, at man gnider de knuste planer mod sår for at standse blødning.
Alm. røllike er en flerårig urt med en stiv, opret vækstform. Stænglen er sej og lidt håret. Bladene er lancetformede og 2-3 gange fjersnitdelte. 
Blomstringen sker juli – september. Blomsterne sidder i en tæt halvskærm, hvor småkurvene er 3-4 mm brede med 4-5 hvide eller sjældnere: lyserøde randblomster. Planten producerer mængder af spiredygtige frø hvert år.
Rodnettet består af krybende jordstængler og talrige trævlerødder. 
Højde x bredde og årlig tilvækst: 0,30 × 0,50 m (30 × 15 cm/år).
Planten findes på tør eller fugtig næringsrig sand- eller humusbund, dvs. næsten overalt: på enge, græsplæner, vejkanter, overdrev, strandenge osv.
I Danmark er alm. røllike almindeligt udbredt. Oprindelige voksesteder er Europa, Nordamerika, Kaukasien, Iran, Sibirien og Himalaya, men den er også udplantet i Australien og New Zealand. 
DNA-analyser af urtetabletter fundet i et skibsvrag fra 130 f.Kr indeholdt blandt andet røllike. Under den amerikanske borgerkrig var røllike stadig i brug hos feltlægerne. 500 f.Kr benyttede kinesiske læger urten mod betændelse, blødning og bid af hunde og slanger. Tørrede stængler af røllike blev i Kina også benyttet i spådomskunsten I Ching, mens druiderne brugte den til at spå om vejret. 
I dag benyttes røllike også til kryddersnaps. I middelalderen blev urten i England brugt i den blanding, "gruit", som blev tilsat øl under brygningen. 
Alm. røllike indeholder mange aktive stoffer, f.eks. æterisk olie bestående af bl.a. kamfer, cineol og chamazulen. Herudover indeholder planten achillein, garvestoffer, isovaleriansyre, salicylsyre, asparagin, flavonoider og harpiks. 
Stofferne virker sveddrivende, blodtryksænkende, betændelseshæmmende, febernedsættende, og stimulerende på fordøjelsen. Herudover er alm. røllike beroligende og vanddrivende.
Røllike er på grund af de nævnte virkninger blevet brugt ved febertilstande og infektion, f.eks. ved forkølelse og influenza.
Planten er ikke giftig, men ved indtagelse af meget store doser giver den hovedpine og svimmelhed. Nogle mennesker reagerer allergisk overfor røllike, og gravide skal undgå at indtage planten.

Kommunalreformen i 1970 var den hidtil største reform af det danske kommunestyre, der den 1. april 1970 (deraf navnet) reducerede antallet af kommuner fra 1098 til 277 og antallet af amter fra 25 til 14. Det samlede antal kommuner blev 1. april 1974 yderligere reduceret – denne gang til 275, som forblev uændret indtil 2003.
Ved en lignende reform i 2007, kaldet Strukturreformen, blev antallet af kommuner reduceret til 98, og amterne blev nedlagt og erstattet af 5 regioner.
Erhvervsfordelingen og dermed arbejdsmarkedet ændrede sig drastisk i 1950'ernes Danmark, og byerne voksede kraftigt uden om bykernerne. Nogle kommuner havde derfor stagnerende eller ligefrem faldende indbyggertal, mens andres indbyggertal steg kraftigt. Det var især de større købstæder der tiltrak nye indbyggere, og det var derfor også dem, der stod overfor de største administrative opgaver, der efterhånden blev uoverkommelige for den begrænsede kommunale administration på den tid. Værst stod det dog til i landkommunerne, der efter "Folkeskoleloven i 1958" skulle afvikle landsbyskolerne. Reformen af skolevæsenet i 1958 tillod landkommunerne at indgå såkaldte "tværkommunale skoleforbund", for at sikre, at de kunne tilbyde den lovpligtige undervisning til deres borgere.
Indenrigsministeriet foretog i begyndelsen af 1960'erne omfattende analyser af sammenhængen mellem indbyggernes bopæl og arbejdsplads, samt organiseringen af den offentlige sektor. Det blev bl.a. undersøgt hvorvidt kommunens indbyggertal spiller ind på en kommunes finansiering af lokal offentlig service. 
Konklusionen var klar i 1966, og der blev opstillet tre hovedprincipper for den fremtidige kommunale inddeling.
Hvis en kommune skulle kunne levere en effektiv service til sine indbyggere, blev det beregnet, at kommunen ikke kunne have færre end 5000-6000 indbyggere, hvilket på denne tid blev vurderet som et tilstrækkeligt grundlag for et alderdomshjem og egen skole. Amterne skulle have 250.000-300.000 indbyggere, før der blev et tilstrækkeligt grundlag for et fuldt udbygget centralsygehus. Et andet problem, var at de fleste købstæder i realiteten sørgede for service, infrastruktur og arbejdspladser for de omliggende landkommuner, uden at landkommunerne betalte for det; det betød reelt at landkommunernes indbyggere var i et "skattely". Løsningen på dette finansieringsproblem blev, at man lagde netop de berørte kommuner sammen, som i forvejen udgjorde et geografisk sammenhængende byområde. Samtidig foreslog man at ophæve købstædernes særlige status, der i mange år havde givet købstæderne fortrinsret til handel. Købstæderne havde desuden stået for eget hospitalsvæsen – ligesom amterne også gjorde det. Det blev i forbindelse med reformen lagt under amterne.
I 1965 var antallet af købstads- og landkommuner størst, i alt 1345, hvoraf 1257 var landkommuner og 88 købstadskommuner. Der var siden oprettelsen af landkommuner med selvstyre ved kommunalreformen i 1841 sket en kontinuerlig stigning i antallet af kommuner. Ved reformen i 1841 var der 1021 landkommuner. Amterne førte tilsyn med landkommunerne, mens købstæderne blev tilset af Indenrigministeriet. Det var først omkring 1960 at det første demokratiske valg til amtsrådene fandt sted.
Skjern var den sidste danske by, som fik tildelt købstadsrettigheder. Det skete i 1958.
Allerede i 1966 blev der foretaget frivillige sammenlægninger af kommunerne, således at antallet ved kommunalreformen i 1970 var reduceret til 1098. Pr. 1. april 1970 blev dette reduceret til 277, hvorefter købstæderne også mistede deres privilegier. I 1974 blev antallet af kommuner reduceret yderligere til 275, idet Sengeløse Kommune blev en del af Høje-Taastrup Kommune, og Store Magleby og Dragør Sogne blev lagt sammen til Dragør Kommune.
Antallet af amter blev reduceret fra 25 til 14. Københavns og Frederiksberg Kommuner forblev udenfor amtslig inddeling. De gamle amter levede dog videre som statsamter. Statsamtet København (uden Københavns Kommune) varetog udover for Københavns Amt også opgaver for Frederiksberg Kommune, mens opgaver for Københavns Kommune blev varetaget af Københavns Overpræsidium, der blev ledet af overpræsidenten.

Ved Sognekommune eller landkommune forstås en kommune uden købstad.
I Danmark fandtes sådanne sognekommuner indtil kommunalreformen i 1970.
I en række andre lande var landkommunerne også organiseret i verdslige sogne. I slutning af 1900-tallet blev disse små kommuner nedlagte mange steder. I nogle lande er disse tidligere kommuner fortsat geografiske enheder, der blandt andet bruges i statistikken. 

Tigeren (latin: "Panthera tigris") er den største katteart med en total kropslængde på op til 3,38 meter (inkl. kurver) og i ekstreme tilfælde med en vægt på op til 388,7 kilogram i naturen. Det mest genkendelige træk ved tigeren er pelsen med mørke tværstriber på orange bund. Tigre er topprædatorer, der især lever af hovdyr såsom hjorte og skedehornede. De er territoriale og jager generelt alene, men kan undertiden være sociale, og kræver som regel sammenhængende områder, der tilgodeser deres byttedyr. Dette sammen med det faktum, at de er naturligt hjemmehørende i nogle af de tættest befolkede dele af verden, har medført betydelige konflikter med mennesker.
Tigeren var engang vidt udbredt i Asien, fra Tyrkiet i vest til Ruslands østkyst. I løbet af de sidste 100 år er dens udbredelsesområde reduceret med 93 procent, og tigeren er blevet udryddet fra det sydvestlige og centrale Asien, fra øerne Java og Bali og fra store områder af det sydøstlige og østlige Asien. I dag er den udbredt fra den sibiriske tajga til åbne græssletter og tropiske mangrovesumpe. De tilbageværende seks underarter er blevet klassificeret som truede af IUCN. Den globale bestand i naturen vurderes til at ligge mellem 3.062 og 3.948 individer (tidligere 100.000 i begyndelsen af det 20. århundrede) med de fleste tilbageværende bestande levende i små lommer isoleret fra hinanden, af hvilke 2.000 findes på det indiske subkontinent. Hovedårsager til bestandsnedgangen omfatter ødelæggelse og fragmentering af levesteder samt krybskytteri. Størrelsen af det areal, hvor der lever tigre, vurderes til at være mindre end 1.184.911 km², en nedgang på 41% i forhold til midten af 1990'erne.
Tigeren er den af de store katte, der varierer mest i størrelse, endnu mere end løven. De bengalske og sibiriske underarter er de højeste over skulderen og anses derfor som de største nulevende kattedyr, og er sammen med den uddøde kaspiske tiger blandt de største, der nogensinde har eksisteret. En gennemsnitlig voksen han fra det nordlige Indien eller Sibirien vejer omkring 45,5 kg mere end en gennemsnitlig voksen hanløve. Hanner varierer i deres totale længde mellem 250 og 390 cm og vejer mellem 90 og 306 kg. Hunner varierer i længde fra 200 til 275 cm og vejer fra 65 til 167 kg. Hos begge køn udgør halen cirka 60 til 110 cm af den totale længde.
Store sibiriske tigre kan nå en længde på mere end 3,5 meter målt langs ryggens kurver og 3,3 meter målt i en lige linje mellem snude og halespids. Den mindste underart, sumatratigeren, vejer mellem 75 og 140 kg. En tigers skulderhøjde ligger mellem 0,7 og 1,22 meter. Den nuværende rekord i naturen er 389 kg for en bengalsk tiger skudt i 1967.
Der eksisterer en tydelig forskel i størrelse mellem de to køn hos tigeren, idet hannen er betydeligt større end hunnen. Størrelsesforskellen mellem hanner og hunner er forholdsvis større hos de store underarter, hvor hanner kan veje 70 procent mere end hunner. Hanner har også bredere forpoter end hunner, hvilket muliggør en skelnen mellem han og hun i tigerens fodaftryk.
En krydsning mellem en hanløve og en huntiger (en liger) er større end både tiger og løve.
Tidligere fandtes tigeren gennem hele Asien, fra Kaukasus og det Kaspiske hav til Sibirien og de indonesiske øer Java, Bali og Sumatra. Fossilfund tyder på, at tigre også fandtes på Borneo og Palawan i Filippinerne i sen Pleistocæn og Holocæn.
I løbet af det 20. århundrede uddøde tigeren i det vestlige Asien og blev begrænset til isolerede lommer i de resterende dele af dens udbredelsesområde. Den blev udryddet på Bali i 1940'erne, omkring det Kaspiske hav i 1970'erne og på Java i 1980'erne. Dette skyldtes tab af levesteder og nedskydningen af tigre og deres byttedyr. I dag strækker dens fragmenterede og delvist forringede levesteder sig fra Indien i vest til Kina og Sydøstasien. Den nordlige grænse for dens udbredelse ligger nær Amur-floden i det sydøstlige Sibirien. Den eneste store ø, hvor den stadig findes er Sumatra.
Størrelsen af det areal, hvor tigeren lever vurderes til at være mindre end 1.184.911 km², en nedgang på 41% i forhold til midten af 1990'erne. Siden begyndelsen af det 20. århundrede har den mistet 93 procent af dens tidligere udbredelsesområde. I årtiet fra 1997 til 2007 er det areal, der vides at huse tigeren mindsket med 41%.
Tigre kan benytte en bred vifte af levesteder, men vil normalt kræve et passende dække, nærhed til vand og rigeligt bytte. Sammenlignet med løven foretrækker tigeren tættere vegetation, for hvilken dens kamuflagefarver er ideelt tilpasset, og hvor det at være et enkelt rovdyr ikke udgør en ulempe sammenlignet med flere løver i en flok. Et yderligere krav til levestedet er tilstedeværelsen af passende afskærmede opholdssteder, hvilket kan være huler, store hule træer eller tæt vegetation. Især bengalske tigre lever i mange slags skov, f.eks. våd, stedsegrøn og semi-stedsegrøn skov i Assam og det østlige Bengalen, de sumpede mangroveskove i Ganges-deltaet, løvskovene i Nepal og torneskov i bjergene i Vestghats. I forskellige dele af deres udbredelsesområde lever eller levede de desuden i delvist åbne græsstepper og savanne, samt i tajgaskove og på klippeterræn.
Voksne tigre fører generelt et solitært liv. De etablerer og forsvarer territorier, men har langt større områder, hvori de færdes. Voksne af begge køn begrænser generelt deres bevægelser til disse områder, hvor de og deres unger kan tilfredsstille deres behov. Individer, der deler det samme område, følger hinandens bevægelser og aktiviteter. Størrelsen af disse områder afhænger især af mængden af byttedyr og for hanners vedkommende af adgangen til hunner. En huntiger kan have et territorium på 20 km², mens hanners territorier er meget større, 60–100 km². En hans område overlapper normalt adskillige hunners, hvilket skaffer ham en stor gruppe af mulige hunner, han kan parre sig med.
Modsat mange andre arter i kattefamilien er tigre gode svømmere og bader ofte i damme, søer og floder, for at køle sig på varme dage. Blandt de store katte er det kun jaguaren, der har en lignende forkærlighed for vand. De kan krydse floder, der er op til 7 km brede og kan svømme op til 29 km på en enkelt dag. De er i stand til at svømme med et nedlagt bytte eller at fange et bytte i vandet. Unge huntigere etablerer deres første territorie nær morens territorie. Overlappet mellem deres territorier bliver mindre med tiden. Derimod vandrer hanner længere væk end deres hunlige søskende og begynder tidligere at markere deres eget territorie. En ung han opnår et teriitorie enten ved at finde et område fri for andre hanner eller ved midlertidigt at leve i en anden hans territorie, indtil han bliver ældre og stærk nok til at udfordre denne han. Unge hanner, der forsøger at etablere sig, har den højeste dødelighed (30-35% per år) blandt voksne tigre.
For at hævde territoriet, markerer hannen det med urin og sekreter fra analkirtler samt ved at markere sine stier med ekskrementer og ved at kradse med kløerne på træer eller i jorden. Hunner anvender også kradsemærker samt markeringer med urin og ekskrementer. Duftmarkeringer af denne type gør det muligt for et individ at kende et andet individs identitet, køn og eventuelle brunst. Hunner i brunst vil signalere deres parringsvillighed med hyppigere duftmarkeringer og ved oftere at brøle.
Selvom tigre for det meste undgår hinanden, er de ikke altid territoriale og relationerne mellem individer kan være komplekse. En voksen af begge køn deler nogle gange sit nedlagte bytte med andre, endda også med dem, der ikke er beslægtet. Det er observeret, at en han deler sit bytte med to hunner og fire unger. Til forskel fra hanløver tillader hantigre, at hunner og unger æder af hans bytte, inden han selv er færdig med at æde. De lader alle til stort set at komme godt overens, modsat den konkurrenceprægede adfærd, der ses i en løveflok.
Tigere kan normalt ikke løbe hurtigere end hovdyr, som for eksempel hjorte. Derfor bruger de typisk en taktik, hvor de sniger sig ind på byttet.
I naturen lever tigre især af store eller mellemstore dyr, idet de foretrækker hovdyr, der vejer mindst 90 kg. De har som regel kun begrænset eller ingen indvirkning på bestanden af deres byttedyr. I Tamil Nadu (Indien) er tigerens foretrukne føde (de mest yndede nævnt først) sambarhjort, aksishjort, barasingahjort, vildsvin, gaur, nilgau, asiatisk vandbøffel og vandbøffel, mens gaur og sambarhjort er de foretrukne i andre dele af Indien. De jager også andre rovdyr, f.eks. hunde, leoparder, pytoner, læbebjørne og krokodiller. I Sibirien er de væsentligste byttedyr wapiti og vildsvin (disse to arter udgør næsten 80 % af byttet) efterfulgt af sikahjort, elg, sibirisk rådyr og moskushjort. Også kravebjørn og brun bjørn kan være blandt tigerens byttedyr og de udgør op til 40,7 % af den sibiriske tigers bytte afhængig af lokale forhold og af bjørnebestanden. På Sumatra omfatter byttedyrene sambarhjort, muntjak, vildsvin, skaberaktapir og orangutang. I den uddøde kaspiske tigers udbredelsesområde omfattede byttedyrene saigaantilope, dromedar, europæisk bison, yakokse og vilde heste. Som mange rovdyr er tigre opportunister og kan æde langt mindre bytte, f.eks. aber, påfugle og andre jordlevende fugle, harer, hulepindsvin og fisk.
Tigre jager generelt ikke voksne individer af asiatisk elefant og indisk næsehorn, men det er dog sket. Hyppigere er det de mere sårbare små unge dyr, der nedlægges. Der findes fra 1800-tallet rapporter om tigre, der har angrebet og dræbt elefanter redet af mennesker. Når tigre lever nær mennesker, kan de også undertiden tage husdyr som tamkvæg, heste og æsler. Ældre eller sårede tigre, der ikke længere kan fange vilde byttedyr, kan blive menneskeædere, hvilket er sket jævnligt i hele Indien. En undtagelse findes i Sundarbans, hvor også sunde og raske tigre angriber fiskere og landsbyboere, der bevæger sig i skoven, så mennesker derfor her udgør en lille del af tigerens normale føde. Selvom tigre næsten udelukkende er kødædere, kan de lejlighedsvis æde grønt for at få kostfibre, f.eks. frugter fra træet "Careya arborea".
Tigre bliver traditionelt regnet for at være nataktive rovdyr, men i områder uden mennesker er de blevet observeret jagende om dagen via fjernbetjente, skjulte kameraer. De jager normalt alene og ligger på lur efter deres bytte som de fleste kattedyr. De kan angribe fra en hvilken som helst vinkel og overmander byttet ved at slå det omkuld ved hjælp af deres kropsvægt og styrke. Hvis tigeren skal have succes med angrebet, kræver det, at den næsten samtidigt både springer på byttet, vælter det og får fat i struben eller nakken med tænderne. Trods deres størrelse kan tigre komme op på en fart af cirka 50–65 km/t, men kun over korte afstande. Derfor skal tigre være tæt på byttet, inden de påbegynder angrebet. Hvis byttet får færten af tigeren inden angrebet, vil den som regel hellere opgive jagten end at skulle forfølge det eller kæmpe direkte mod det. Der er rapporteret om horisontale spring på op til 10 meter, men spring af den halve længde er mere typiske. Kun en ud af 2-20 jagter (inklusiv forsøg på at snige sig ind på potentielt bytte) ender med succes.
Når tigre jager større dyr, foretrækker de at bide i struben og bruge deres kraftfulde forben til at holde byttet fast, ofte samtidigt med, at det væltes om på jorden. Tigeren forbliver fastbidt i struben, indtil byttet er dødt ved kvælning. Ved hjælp af denne metode er gaurere og vandbøfler, der vejer over et ton, blevet dræbt af tigre, der kun vejer en sjettedel af dette. Selvom de kan dræbe raske voksne individer, foretrækker de ofte at vælge unger eller svagelige individer af meget store dyr. Sunde, voksne byttedyr af denne slags kan være farlige at kaste sig over, fordi lange stærke horn, ben og stødtænder alle er potentielt livsfarlige for tigeren. Ingen andre nulevende landrovdyr angriber jævnligt så store byttedyr alene. Når tigre jager sambarhjorte, der udgør op til 60% af deres bytte i Indien, har de angiveligt kunnet frembringe en lyd, der er en efterligning af hannens brunststemme, for at tiltrække den. Ved mindre bytte, som aber og harer, bider tigeren i nakken, og ofte overrives rygmarven, gennembores luftrøret eller afskæres vener og arterier i halsen. I sjældne tilfælde er det observeret at tigre kan dræbe ved slag med deres poter, der er tilstrækkeligt kraftfulde til at knuse kraniet på tamkvæg eller brække ryggen på læbebjørne.
En voksen tiger kan gå i op til to uger uden at æde, og derefter æde 34 kg kød på en gang. I fangenskab bliver voksne tigre fodret med 3–6 kg kød om dagen.
Parringen kan foregå hele året, men er almindeligst mellem november og april. En hun er kun parringsvillig i tre til seks dage. Parringer er hyppige og støjende i denne periode. Drægtigheden varer fra 93-112 dage, gennemsnittet er 105 dage. Kuldet er normalt på to eller tre unger, men kan være fra en til seks. Ungerne vejer 680-1400 gram ved fødslen, og fødes blinde og hjælpeløse, men med pels. Hunnerne passer dem alene. Fødestedet og hendes og ungernes opholdssted er placeret et afskærmet sted, f.eks. i et tæt buskads, en hule eller en klippesprække. Hannen tager normalt ikke del i pasningen af ungerne. Omvandrende hanner, der ikke er beslægtet med ungerne, kan dræbe dem, for på den måde at gøre hunnen modtagelig for parring. En huntiger kan nemlig føde et nyt kuld inden for fem måneder, hvis ungerne i det tidligere kuld mistes. Dødeligheden af tigerunger er på cirka 50% i de første to år. Kun få andre rovdyr angriber tigerunger på grund af huntigerens ilterhed. Bortset fra mennesker og andre tigre, er sult, kulde og ulykker almindelige årsager til ungernes død.
Ungerne åbner deres øjne i en alder af 6-14 dage. De begynder sammen med deres mor at foretage korte ture uden for opholdsstedet, når de er otte uger gamle, men følger hende ellers ikke i hendes omstrejfen i territoriet, før de er ældre.
Ungerne dier hos moren i tre til seks måneder. Omkring den tid, hvor de bliver fravænnet, begynder de at følge moren rundt i territoriet og lærer samtidig, hvordan jagten foregår. I en alder af elleve måneder er de næsten af fuldvoksen størrelse og er nu dygtige jægere. Ungerne bliver uafhængige omkring atten måneder gamle, men skilles først helt fra deres mor, når de er 2 eller 2½ gamle. Hunner bliver kønsmodne efter tre eller fire år, mens hanner bliver det fire eller fem år gamle.
Tigeren er en truet dyreart. Krybskytteri efter pels og kropsdele og ødelæggelse af levesteder har i stort omfang reduceret antallet af tigre i naturen. I begyndelsen af det 20. århundrede mener man, at der var over 100.000 tigre i naturen, men bestanden her er skrumpet ind til mellem 1500 og 3500. Væsentlige årsager til bestandsnedgangen omfatter ødelæggelse og fragmentering af levesteder og krybskytteri. Efterspørgsel på tigerens kropsdele for brug i traditionel kinesisk medicin er også blevet angivet som en væsentlig trussel mod tigeren. Ifølge nogle skøn findes der færre end 2500 kønsmodne og ynglende individer, og ingen enkelte bestande på mere end 250 sådanne individer. Den globale tigerbestand blev vurderet til 3.200 af Verdensnaturfonden i 2011. Det præcise antal af tigre i naturen er ukendt, fordi mange skøn er forældede eller blot er kvalificerede gæt. Kun få skøn er baseret på pålidelige videnskabelige optællinger. Tabellen viser estimater land for land ifølge IUCN samt officielle tal fra de forskellige lande.
Indien huser verdens største bestand af vilde tigre, men kun 11% af de oprindelige indiske levesteder for tigre er stadig eksisterende, og de er blevet fragmenterede og forringede. En optælling fra 2014 anslog en bestand på 2.226 individer, hvilket er en 30% stigning i forhold til 2011.
Den sibiriske tiger var i 1940'erne lige ved at uddø, idet der i Rusland kun var cirka 40 dyr tilbage i naturen. Derfor blev 
der i Sovjetunionen iværksat tiltag mod krybskytteri og der blev oprettet et netværk af områder, hvor tigeren var fredet, hvilket førte til en opgang i bestanden på flere hundrede. Krybskytteri blev igen et problem i 1990'erne, da Ruslands økonomi kollapsede. Den største forhindring i forhold til at bevare arten er det enorme territorie som hver tiger kræver (op til 450 km² for en enkelt hun og endnu mere for en han). Tigerens naturlige udkonkurrering af ulven er blevet brugt af russiske naturforkæmpere til at overbevise jægere om, at de skal tolerere de store katte. Tigre har en mindre indvirkning på bestanden af hovdyr end ulve og er effektive, når det drejer sig om at kontrollere antallet af ulve. I 2005 mentes antallet i Rusland at være på omkring 360 dyr, der dog kun udviste en lille genetisk diversitet. Et årti senere blev antallet af sibiriske tigre anslået til mellem 480 og 540 individer.
Kina havde tidligere forkastet vestens folkelige bevægelser til fordel for naturbeskyttelse, men ændrede sin holdning i 1980'erne og tiltrådte Washingtonkonventionen. I 1993 havde Kina forbudt handel med tigerens kropsdele, hvilket mindskede brugen af tiger-knogler i traditionel kinesisk medicin. Herefter blev tibetanernes handel med skind fra tigeren en relativt større trussel mod tigeren. Skindene blev brugt i den traditionelle tibetanske klædedragt chuba af sangere og deltagere i hestevæddeløb og var blevet statussymboler. I 2004 iværksatte internationale naturbeskyttelsesorganisationer med succes en kampagne i Kina mod handel med tigerskind. Der var harme i Indien, hvor mange tibetanere bor, og den 14. Dalai Lama blev overtalt til at tage emnet op. Siden er holdningen skiftet, idet nogle tibetanere offentligt har brændt deres chuba-klædedragter.
Tigre i naturen, der ikke før har haft kontakt med mennesker, undgår normalt kontakt, så vidt det er muligt. Ikke desto mindre forårsager tigre flere dødsfald gennem direkte angreb, end nogen andre vilde pattedyr. Sommetider er angrebene provokeret af jagt, hvor tigre søger at forsvare sig, efter at de selv er blevet sårede. Andre gange kan en tiger blive overrasket, f.eks. hvis et menneske uafvidende kommer mellem en huntiger og hendes unger. I Indien var der et tilfælde, hvor en tiger angreb et postbud, som normalt gik til fods - da tigeren så postbuddet på cykel, angreb den. Tigre kan til tider komme til at anse mennesker for byttedyr, typisk i områder, hvor befolkningstilvækst, skovhugst og landbrugsdrift har presset dyrenes naturlige levesteder og berøvet dem deres normale byttedyr. De fleste menneskeædende tigre er gamle og svækkede, hvad der gør det svært for dem at fange deres normale bytte. F.eks. havde Champawat-tigeren, en huntiger der levede i Indien og Nepal, brækket begge hjørnetænder. Denne huntiger blev anset som ansvarlig for over 400 menneskers død da hun blev skudt i 1907, hvilket er det største antal angreb som ét enkelt vildt dyr kan tilskrives. De fleste tigerangreb på mennesker finder sted i dagtimerne, hvor folk arbejder udendørs og ikke er på vagt.
Tidlige beskrivelser af mennekeædende tigre havde en tendens til at beskrive dem som kujoner eller feje på grund af deres bagholds-taktik.
Menneskeædende tigre har i de seneste årtier været et særligt problem i Indien og Bangladesh, især i Uttarakhand og mangrovesumpe i Sundarbans i Bengalen, hvor også sunde og raske tigre har jaget mennesker. På grund af klimaforandringer er der på kort tid sket ødelæggelser af tigerens levesteder, hvlket har ført til, at antallet af tigerangreb er steget i Sundarbans. Meget er forsøgt for at undgå angreb fra tigre. I 1986 begyndte man f.eks. i Sundarbans at bære masker med menneskeansigter i nakken, fordi tigre normalt ikke angriber, når de er opdaget af deres bytte. Dette medførte kun et midlertidigt fald i antallet af angreb. Man har også forsøgt at udlægge bytte til tigrene og opstille menneskedukker, der gav elektrisk stød, men disse ting virkede endnu mindre.
Mindst 27 mennesker blev i USA dræbt eller alvorligt såret af tigre i fangenskab mellem 1998 og 2001.
I nogle tilfælde lader tigerangreb på mennesker til at være relateret til forsvar af territoriet snarere end til det at skaffe føde. I mindst et tilfælde dræbte en huntiger med unger otte mennesker, der kom ind i hendes territorie, men uden overhovedet at forsøge at æde dem.
Der findes seks nulevende underarter:
Desuden er tre underarter uddøde inden for de sidste 100 år:

Lunger er de organer, hvor vejrtrækningen (åndedrættet, respirationen) foregår, det vil sige udvekslingen af oxygen (ilt) fra luften og kuldioxid fra blodet.
Lungerne er placeret i brysthulen (thorax) og er forbundet til denne via lungehinden ("pleura").
Lungernes overflade er meget større end hudens og er fraktallignende.
Det samlede areal er ca 70 til 100 kvadratmeter.
Den højre lunge er lidt større end den venstre, da hjertets venstre side er lidt større og slår kraftigere, men hjertet sidder i midten.
Lungerne består af ca. 300 millioner alveoler, små blærer.
I lungerne sker en betydelig metabolisme af forskellige stoffer.
Kvælstoffet som bliver optaget gennem lungealveolen kan kun blive udskilt gennem lungehinden som sidder øverst på lungetuben.
Vejrtrækning hos mennesket foregår ved muskelsammentrækninger, hvor den vigtigste muskel er mellemgulvet (diaphragma), der ved indånding (inspiration) bliver trykket ned i bugen. Derudover bruger vi muskler, der er placeret ved ribbenene. Her er der to grupper, de nedad- og fremadgående, der ved sammentrækning udvider brystkassen og medfører indånding, og de nedad- og bagudgående, der ved sammentrækning af brystkassen medfører udånding (ekspiration). Luften indåndes gennem mund og næsehule og går ned gennem luftrøret, der deler sig i to hovedbronkier, som fører mod hver sin lunge. Hovedbronkier forgrener sig i mindre bronkier. I bronkievæggene findes der bruskringe, hvis funktion er at at holde luftvejene åbne. Når bronkierne ikke længere har bruskringe, kaldes de bronkioler. Disse bronkioler munder ud i alveoler (små luftfyldte hulrum). Henover alveolen ligger et net af kapillærer (små tynde blodårer), der bringer blodet i tæt kontakt med den indåndede luft. Ved diffusion sker der en udveksling mellem ilt (O) fra luften og kuldioxid (CO) fra blodet. Denne diffusionsproces kan lade sig gøre da væggene i alveolerne er tynde og gasserne derved let kan passere.
I hvile vil en voksen person trække ca. 500 ml luft ind pr. indånding, eller ca. 6 liter i minuttet. Under sport kan dette volumen komme op på ca. 70 liter/minut for utrænede og op til 120 liter/minut for topatleter.
Lungerne opfanger og – i heldigste fald – reducerer blodpropper fra højre side af blodkredsløbet.
Lungerne er udgangspunkt for lungekræft (lungecancer), for eksempel adenocarcinomer, samt opsamlingspunkt for metastaser fra tumorer med hæmatogen spredning.
Tidligere var tuberkulose (svindsot) en udbredt og frygtet lungesygdom.
I dag er kronisk obstruktiv lungesygdom (KOL), herunder "asthma bronchiale," en hyppig lungesygdom, som især skyldes rygning.
Stigningen af lungerelaterede sygdomme er også forbundet med forurening, såsom Dioxid fra organisk forbrænding, PM, CO,SO og NO fra forbindes med dieselforbrænding. Derfor den høje stigning af lungerelaterede sygdomme, såsom kræft, kronisk hoste, bronkitis og astma i byerne. 

Amurtigeren (latin: "Panthera tigris altaica"), ofte kaldt den sibiriske tiger, er en underart af tigeren. Navnet afspejler, at dens leveområde i dag stort set er begrænset til Amur oblast i Rusland samt nogle få individer i Kina og Nordkorea. Tidligere dækkede dens leveområde det nordlige Kina, hele Koreahalvøen og store områder i det østlige Sibirien. Amurtigeren blev udryddet i Sydkorea i 1922 og er i dag truet på grund af krybskytteri og tab af habitatområde.
Amurtigeren er den største af de ni underarter af tigre, hvoraf de tre regnes for udryddet i dag. Hannen kan veje op til 300 kilogram og den kan være mere end 2,5 meter lang.
Der menes ikke at være mere end 400 individer tilbage i naturen i dag. Det er den type tiger man kan se i Odense Zoo og København Zoo, samt Knuthenborg Safaripark.

De nytestamentlige apokryfer er skrifter, som omhandler personer kendt fra Det Nye Testamente, men som af den traditionelle kristendom ikke regnes for autentiske.
Udtrykket bruges normalt om skrifter, der er nogenlunde samtidige med Det Nye Testamentes skrifter, men som af forskellige årsager ikke regnes til disse.
De nytestamentlige apokryfer er kristne (ofte gnostiske) skrifter, som ikke anerkendes som en del af Det Nye Testamente, men som i en del ting ligner de nytestamentlige skrifter og hvoraf visse faktisk i oldkirken blev regnet for kanoniske.
De store kristne trosretninger er i det store og hele enige om, hvilke skrifter, der indeholdes i Det Nye Testamente.
Normalt er der 4 kriterier, der skal være opfyldt, for at et skrift ikke er apokryft, men hører med til Den bibelske kanon:

Slægten Røllike ("Achillea") består af ca. 45 staudeagtige arter, som er udbredt i Europa, Asien og Nordamerika. Det er planter med spredte blade og kvastlignende blomsterstande. Randblomsterne er ofte hvide og korte. Her nævnes kun de arter, som er vildtvoksende eller dyrkede i Danmark.
Har også evnen til at fjerne betændelse, samt gammeldags brug til bagning.

Saxos Gesta Danorum, på nudansk Danernes bedrifter, også kendt som Saxos Danmarkshistorie, Saxos Danmarks Krønike, Danmarks Riges Krønike eller Saxos Krønike.
Værket beskriver i 16 bøger på latin tiden, der strækker sig fra kong Dan til Knud 6. og afsluttes med vendernes undertvingelse 1185.
De første ni bøger omhandler sagntiden og beretter om ca. 60 oldtidskonger; disse bøger er formentlig hovedsagelig baseret på skriftlige kilder, blandt andet må Saxo have haft en latinsk udgave af Skjoldungesagaen, en udgave af en angelsaksiske krønike. I slutningen af 8. bog må han støtte sig til skriftlige kilder som Adam af Bremen, Roskildekrøniken samt Svend Aggesens danmarkshistorie. 10.-13. bog omhandler tiden fra Harald Blåtand op til midten af 12. årh., hvorefter den lange 14. og den korte 15. bog beskriver borgerkrigenes tid og Valdemar den Stores regeringsperiode. 
Værket er affattet på et lærd, ordrigt og meget velskrevet latin. Som sprogkilde og forbillede har Saxo haft de romerske forfattere Quintus Curtius, Valerius Maximus samt Justinus og Martianus Capella, og han har kendt Vergil, Horats og Ovid. Af middelalderhistorikere har Saxo kendt Beda, Paulus Diaconus, Johannes af Salisbury og Dudo; men hans "Gesta Danorum" minder først og fremmest om Geoffrey af Monmouths Britanniens historie. Spørgsmålet om Saxos kilder har i øvrigt været genstand for megen diskussion. Der er bevaret et eksemplar af et kompendium af det vestromerske riges historie, som vi ved, at Saxo havde lånt af domkirken, men skulle aflevere tilbage til Sorø Kloster.
Den historiske værdi af værkets ældre dele står og falder med værdien af de kilder, som han har baseret sin skildring på, og man bør være opmærksom på, at han gør historiske personer fra disse skrifter identiske, selvom tidsforskellen udelukker, at de kan have haft noget med hinanden at gøre. Forklaringen er, at datidens historieforskning ikke var særligt udviklet, og forfatterne dengang fulgte andre idealer for historieskrivning. Historien skulle være moralsk opbyggende, og ideen om en neutral saglig historieskrivning lå mange hundrede år ude i fremtiden.
Et eksempel på utroværdige oplysninger: Dronning Thyras far angives til at være kong Hathelradus af England, Aethelred af East Anglia 876 – 879. Hun kan da vanskeligt have været mor til Harald Blåtand.
En vurdering af værket må også omfatte Saxos brug af kilder. Det er sandsynligt, at Saxo har benyttet Roskildekrøniken, Adam af Bremens krønike og Sven Aggesens sagaer som forlæg. Det har været antaget, at der findes et tabt værk, som er fælles forlæg for disse kilders fremstilling. Denne tolkning er imidlertid omstridt.
Modsat den historiske værdi er værkets litterære værdi og dets billede af huskarlenes eller hirdmændenes tankegang og stormænds moral og idealer omkring 1200 uomtvisteligt og af umådelig værdi. Værkets har en pædagogisk tendens: fortidens idealer stilles i kontrast til samtidens "blødsødenhed". Saxo argumenterer for brugen tvekamp frem for eder som bevis, idet eder kan være falske, medens tvekamp aldrig kan skade den udødelige sjæl, men kun det jordiske legeme. Han fremhæver på alle områder værdien af nordisk kultur og folkelige opfattelser, hvis værdi han forsvarer fx ved retorisk at spørge om, hvem der monstro skulle have bygget de jættestuer og dyssekamre, som det danske landskab er så rigt på, om ikke netop de kæmper, som den folkloristiske overlevering beretter om. En række af vore nationale digtere har hentet stof i det oldhistoriske afsnits myter og sagn, som navnlig fik betydning for romantikken, og Grundtvig udsendte sin egen originale gendigtning. Kun få fremstillinger af den danske historie har ment at kunne ignorere sagnkonger som Uffe hin Spage, Rolf Krake og Regner Lodbrog, der hovedsagelig kendes fra Saxos værk.
Nutidens kendskab til værket skyldes Christiern Pedersens udgave (Paris 1514), hvori tilnavnet Grammaticus, dvs. den sprogkyndige, "stilisten" eller bare tilnavnet "Skriver", vandt hævd. Det manuskript, som var grundlag for Christiern Pedersens udgave, er tabt, og den er derfor den primære kilde til værket. 
Af det sandsynlige originalmanuskript er fire blade bevaret, nemlig det berømte Angersfragment, nu på Det Kongelige Bibliotek; endvidere eksisterer 3–4 andre middelalderlige håndskriftblade. Selv om disse fragmenter tilsammen kun dækker en lille del af Saxos værk, er de af stor betydning. Ved sammenligning med Chr. Pedersens udgave kan vi nemlig vurdere denne udgaves trofasthed over for dens (tabte) forlæg.
Udgaven blev fordansket af Anders Sørensen Vedel 1575. Foruden Grundtvigs version, optrykt 1863 og 1885ff., skal fremhæves Det Danske Sprog- og Litteraturselskabs udgaver (1931–1957, latin) og 2000, Peter Zeebergs oversættelse. I 1985 udkom krøniken i en nudansk genfortælling af Mogens Boisen.
Et sammendrag af "Gesta Danorum" på omkring en fjerdel af originalens størrelse blev nedfældet i den såkaldte "Compendium Saxonis", der er inkluderet i "Chronica Jutensis".
Alle historiske værker skal ses ud fra en aktuel politisk situation: Danmark havde været igennem en lang ødelæggende borgerkrig. Derfor var Danmarks status og troværdighed i udlandet på et nulpunkt. 
Kirken ville nu betale for at få et sådant værk. Den ville understrege Danmarks selvstændighed og dermed underbygge den danske kirkes uafhængighed af det staufiske kejserdømme og dets modpaver som fx Octavian. Det var en klar reaktion mod forholdene under borgerkrigen, som den tysk-romerske kejser havde grebet ind i ved skiftevis at støtte forskellige kongsemner. Det havde medført, at Danmark opsplittedes i to, og i 1157 endog i tre dele, og at den danske kirke blev en lydkirke under den tyske kejsers pave, der var i opposition til paven i Rom. 
Værket kan opfattes som en modsætning til Adam af Bremens krønike, som forsvarede ærkesædet Hamburg-Bremens status som ærkesæde for Danmark.

Konge i Danmark: Valdemar den Store enekonge fra 1157-1182 og Knud 6. 1182-1202
Se også 1182 (tal)

Bynke ("Artemisia") er en slægt med ca. 85 arter, der er udbredt i Europa, Nordafrika, Asien og Nordamerika. Det er stauder, som har fjersnitdelte, duftende blade. Kurvene er samlet i halvskærme. Her beskrives kun de arter, som er vildtvoksende eller dyrket i Danmark. 

Kattefod ("Antennaria") er en slægt med ca. 45 arter, der er udbredt cirkumpolart, dvs. i Sibirien, Alaska, Nordcanada, USA, Mexico, Sydamerika og Nordeuropa med hovedvægten i Nordamerika. Desuden er nogle arter udbredt i de alpine dele af de højeste bjergkæder. Det er flerårige urter eller halvbuske med en lav, opstigende vækst. Nogle af arterne danner aflæggere, mens andre har underjordiske stængler. Bladene sidder spredt, og de er hele med hel rand. Oversiden er mere eller mindre behåret, mens undersiden altid er tæt hårklædt. Blomsterne er samlet i små kurve, der danner aks, halvskærme eller klaser. Hver af standene rummer kun blomster af ét køn, og mange arter er tvebo. Apomixis forekommer ofte i denne slægt, og det kan gøre artsbestemmelse vanskelig.

Gåseurt ("Anthemis") er en slægt med ca. 16 arter, som er udbredt Europa og Vestasien. Det er enårige eller stauder med spredte, fint behårede og dobbelt fjersnitdelte blade med småblade, der oftest er linjeformede til lancetformede. Blomsterne er samlet i endestillede kurve. Kurvesvøbet er halvkugleformet eller kegleformet. De enkelte blomster er enten rørformede, gule skivekroner eller tungeformede, gule eller hvide randkroner. De randkronerne er hanlige, mens de skivekronerne er tvekønnede. Frugterne er cylindriske eller let kegleformede med 10-20 langsgående ribber. Hvis de har fnok, er den meget kort. Her beskrives i øvrigt kun arter, som ofte ses i Danmark. 
<br>

Burre ("Arctium") er en slægt med 4-6 arter, der er udbredt i Europa og Asien. Det er kraftige, 1-2- eller flerårige planter, som har oprette, ofte forgrenede stængler. De stilkede blade har hel eller tandet rand, og de er oftest behårede. De næsten kuglerunde blomsterstande består af forholdsvis få rørformede blomster med rosa til violette kronblade. De tilbagekrummede kurvblade tjener som hager, der hæfter de modne frøstande i dyrs pels.
De grønne, overjordiske dele af planten kan udløse eksemlignende hudskader, på grund af den fototoksiske virkning af de laktoner, der findes i saften.

Guldblomme ("Arnica") er en planteslægt, der er udbredt i Europa, Østasien og Nordamerika. Det er stauder med helrandede, modsatte blade. Jordstænglen er kraftig. Her nævnes kun de arter, som dyrkes eller er vildtvoksende i Danmark.

Slægten Asters ("Aster") har mange arter, som er udbredt i Europa, Asien og Nordamerika. Her nævnes blot nogle af de mest kendte, dels vildtvoksende og dels dyrkede arter.
Man bør være opmærksom på, at denne slægt er blevet opdelt i tre: dels den nuværende (Aster) og dels slægterne "Eurybia" og "Symphyotrichum"

Brøndsel ("Bidens") er en slægt med ca. 25 arter, der er udbredt i Europa samt i Nord- og Sydamerika. Det er urter og buske med modsatte, stivhårede blade. Blomsterne er samlet i endestillede kurve, der ofte har bladagtige støtteblade. De enkelte kurve består enten af tungeformede, gule, hvide eller rødlige randkroner og rørformede, gule skivekroner eller udelukkende af skivekroner. Frugterne er udstyret med modhager (dyrespredning).

Fredløshed var i vikingetiden og middelalderen en straf, der blev brugt ved meget grove forbrydelser.
Retsvirkningerne af fredløshed indebar, 
Der var straf for at huse en fredløs.
Af fredløse i Danmark er de mest kendte Erik 5. Klippings formodede drabsmænd. "Robin Hood" og de fredsløse er berømt skikkelser fra engelsk folketradition.

Evighedsblomst ("Gnaphalium") er udbredt i Europa, Asien og Nordamerika. Det er stauder med filthårede blade og skud. Bladene er helrandede og sidder spredt. Kurvene sidder i endestillede stande. Blomsterne er brune. Det er en planteslægt, der indeholder følgende arter:
Gul evighedsblomst ("Helichrysum arenarium") henføres til slægten Evighedsblomst (Helichrysum).

Alant ("Inula") er en slægt med ca. 14 arter, som er udbredt i Nordafrika, Europa, Lilleasien, Kaukasus, Centralasien og Østasien. Det er stauder med meget forskellig højde og bladform. Fælles er, at kurvesvøbet består af taglagte blade, at skiven er flad, og at frøenes fnok er håragtig. Her beskrives kun de arter, som er vildtvoksende i Danmark, eller som dyrkes her.

Hestehov ("Petasites") er udbredt i Europa, Mellemøsten og Asien. Det er tvebo stauder med kraftig rodstok. Stænglen bærer skælformede blade. Frugten har fnok. De grundstillede blade kommer først frem efter blomstringen. Her nævnes de arter, som dyrkes eller er naturaliseret i Danmark.

Brandbæger ("Senecio") er en plante-slægt i kurvblomst-familien (Asteraceae). 
Her omtales følgende arter, som er vildtvoksende eller dyrkede i Danmark.
----
Nogle arter har tidligere været regnet for at høre til i slægten "Senecio", men henregnes nu til slægten Brandbæger ("Jacobaea"):
- og en enkelt henføres til slægten Brandbæger (Pericallis):

Gyldenris ("Solidago") er udbredt i Europa og Nordamerika med langt de fleste arter i det sidstnævnte område. Arterne har følgende fællestræk: Bladene er spredtsiddende, blomsterkurvene er små med højst 10 tungeformede randblomster. Frugterne har fnok. Her beskrives kun de arter og hybrider, som er vildtvoksende i Danmark, eller som dyrkes her.

Rejnfan-slægten ("Tanacetum") er en slægt, der er udbredt i de tempererede eller subtropiske dele af Nordafrika, Europa, Asien og Nordamerika med ca. 70 arter. Det er i reglen flerårige urter, men enårige urter og halvbuske forekommer også. Det er aromatisk lugtende planter, der danner jordstængler. Bladene sidder spredt og er oftest fjersnitdelte. Blomsterne sidder oftest samlet i kurve, som atter danner halvskærme. Skærmene indeholder op til 21 tungeblomster og 60-300 rørblomster. Tungeblomsterne er gule eller hvide, mens rørblomsterne er gule. Frugterne er ribbede nødder med fnok.
Her beskrives kun de mest almindeligt dyrkede eller vildtvoksende arter.

Bladhovedtidsel ("Cirsium") - eller bare Tidsel - er en slægt med ca. 200 arter, som er udbredt i Europa, Nordafrika, Nordamerika og Asien. Det er én-, to- eller flerårige, urteagtige planter, som er stærkt tornede. Stænglerne kan være forgrenede. Bladene er hele med tandet eller 1-3 dobbelt lappet rand. Samtlige spidser munder ud i nålefine torne. Blomsterne er samlet i endestillede stande med én til flere kurve i hver. Kurvene består af 25-200 rørformede enkeltblomster, som er lyserøde, røde eller gule. Frugterne er nødder med fjerformet fnok.

Museurt ("Filago") er en planteslægt, som indeholder følgende arter:

Salat ("Lactuca") er en slægt af urteagtige planter. De danner det første år en roset af blågrønne blade, som er elliptiske med dybt indskårne, tornet tandede lapper. Blomsterne sidder samlet i små kurve der dannes det andet år på særlige stængler. Blomsterne er gule eller blå og tungeformede. Frugterne har en håragtig fnok. Alle dele af planterne indeholder en hvid, mælkeagtig saft. I det følgende omtales kun de arter, som bliver dyrket i Danmark, eller som er vildtvoksende her.

Cineraria er en planteslægt af arter fra Sydafrika. Herunder nogle af dens arter:
Slægten har tidligere rummet arter fra andre dele af verden (f.eks. De Kanariske Øer og Madeira), men de er nu optaget i slægterne "Pericallis" og "Jacobaea".

Høgeskæg ("Crepis") er en planteslægt med omkring 200 arter. 
Herunder ses nogle af arterne i slægten. De fem første er vildtvoksende i Danmark:

Høgeurt ("Hieracium") er udbredt i Europa, Lilleasien og Grønland. Det er stauder med grundstillede, helrandede og tæt behårede blade. Stænglen bærer én eller nogle få kurve, der som regel er gule. Frugterne bærer en håragtig fnok.
Her nævnes kun de arter, som er vildtvoksende i Danmark.
Visse af arterne blev tidligere henregnet til slægten "Pilosella".

Bakkestjerne ("Erigeron") er en planteslægt med flere end 200 arter, som er udbredt på alle kontinenter (undtagen Antarktis), men med tyngdepunktet i Nordamerika. Arterne er en-årige, to-årige eller stauder, og de er buskede planter med oprette stængler og endestillede, hvide, lavendelblå eller lyserøde kurveblomster. Visse arter mangler dog randkroner. Frugterne er nødder med fnok. Her omtales kun de arter, som er vildtvoksende i Danmark, eller som dyrkes her.

Tidsel er det almindelige navn for en gruppe af dækfrøede planter, karakteriseret ved at have stikkende torne i forskellig grad, primært i kurvblomst-familien. 
Slægter i kurvblomst-familien, der oftest har ordet tidsel i deres almindelige navn inkluderer:
Carduus er en slægt af planter, som er udbredt i Europa, Nordafrika og Asien. Denne slægt kan kendes på, at frøene hver bærer en hårformet fnok.

Kongepen ("Hypochoeris") er en planteslægt. De kaldes også falsk mælkebøtte, da kongenpens blomsters stængler typisk er forgrenede og ikke-hule, hvorimod mælkebøtte har en stængel per blomst og er hule. Slægten omfatter omkring 60 arter.
Herunder ses kongepens vildtvoksende arter i Danmark:

Hvid hestehov ("Petasites albus") er en plante i kurvblomst-familien. Den ligner rød hestehov, men kronerne er hvidlige og bladene er under 25 centimeter lange. I Danmark findes den især i Sydøstjylland i skove ved kilder.

Danehof var en rigsforsamling af "rigets bedste mænd", en art middelalderens parlament, som spillede en vis rolle mellem 1250 og 1413. Danehoffet rådgav kongen, beskæftigede sig med lovarbejde og var rigets højeste domstol.
Forudsætningen for danehoffet var, ligesom ved håndfæstningerne, de danske stormænds voksende magt i tiden omkring 1250. De ønskede indskrænkelser af den kongelige magt, heruder særligt på områderne lovgivning og beskatning. At kongehuset stod politisk svagt i denne periode har antagelig fremskyndet danehoffets udvikling. I 1282 havde Erik 5. Klippings lagt sig ud med adelen i en sådan grad, at han var tvunget til at acceptere en håndfæstning, der garanterede de gamle skikke og sæder, ifølge hvilke adelen havde bestemte privilegier, samt årligt at afholde "det parlament, der kaldes hof".
Der kendes overraskende lidt til detaljerne vedrørende danehoffets etablering og form, men man ved dog, at det sattes et centralt beliggende sted i riget, ofte Nyborg Slot på Fyn, men vi kender intet til valg eller procedurer i øvrigt. Medlemmerne var alene adel, gejstlige og andre stormænd. Kongen var pligtig at rådføre sig med danehoffet, før han traf større beslutninger, især sådanne som havde økonomisk karakter. I adskillige tilfælde forbigik kongerne dog danehoffet ved simpelthen at undlade at indkalde det. Da danehoffet blev formaliseret i Erik Klippings håndfæstning fra 1282, blev der opstillet mere faste regler, men i praksis blev danehoffet kun kaldt sammen ved særlige lejligheder.
De kaotiske omstændigheder i Danmark op gennem det 14. århundrede svækkede danehoffets autoritet. Det blev gradvist afløst ikke alene af den kongelige magt, men også af rigsrådet, et særligt statsråd af kongens personlige rådgivere, som undertiden øvede en betydelig indflydelse på kongen. Fra omkring 1320 blev det især rigsrådet, som sammen med kongen regerede landet og varetog rigets anliggender.

Fjeldhestehov ("Petasites frigidus") er en op til 40 centimeter høj plante i kurvblomst-familien. I Norden vokser den i Sverige, Norge og Finland, og er i øvrigt udbredt cirkumpolart til Alaska.

Filtet hestehov ("Petasites spurius") er en plante i kurvblomst-familien, der i Danmark vokser temmelig sjældent i klitter, på sandstrand og på strandvolde. Stænglen har glinsende, op til 10 centimeter lange skæl.

Haremad ("Lapsana communis") er en enårig plante i kurvblomst-familien. Den bliver 50-100 centimeter høj og er almindelig i det meste af Danmark.
Haremad er en spinkel urt med mælkesaft og lyreformet fjersnitdelte blade, det vil sige blade med et stort endeafsnit og få, små sidelapper. De små gule blomster, der har tungeformede kroner, sidder normalt 8 sammen i kurvene. Frugten er uden næb eller fnok. Plantens blomster er kun åbne om formiddagen og kun når solen skinner. Kurvene måler da 1-1,5 centimeter i diameter.
Denne plante vokser bedst i en fugtig og næringsrig bund. Det kan være løvskove, haver og langs vejkanter. Den bliver ofte betragtet som ukrudt. I Danmark er den almindelig, bortset fra Vestjylland og Vendsyssel.
Arten er i øvrigt udbredt i Europa, Nordafrika, Vest- og Centralasien samt indslæbt i Nordamerika.

Kristtorn-familien ("Aquifoliaceae") er en lille familie med kun to slægter. De er stedsegrønne eller sjældnere: løvfældende træer eller buske (lianer). De indeholder tanniner og iridoider. Barken er tyk og harpiksholdig. Bladene er modsatte og toradede med hel rand.

Sachsen (Freistaat Sachsen, Sorbisk "Swobodny stat Sakska") er en tysk delstat nord for Bøhmen (den tjekkiske republik) og ellers grænsende til Polen, Bayern, Thüringen, Sachsen-Anhalt og Brandenburg. Den har et areal på 18.400 km² og 4 millioner indbyggere, hvilket gør den til Tysklands 10. største delstat målt efter areal, og den 6. største målt efter befolkningstal. Indtil 1918 var Sachsen et eget kongerige der tilhørte det tyske kejserrige. Efter 2. verdenskrig blev Sachsen i 1952 opløst som tysk delstat, men ved den tyske genforening i 1990 blev staten genoprettet. Hovedstaden er Dresden.
Ministerpræsident er Stanislaw Tillich (CDU), der efterfulgte sin partifælle Georg Milbradt i 2008.
Sachsen har nogen af de største af centraleuropæiske monumentale oldtidstempler som stammer fra det 5. årtusinde f.Kr. Vigtige arkæologiske fund ligger i Dresden og byen Aythra ved Leipzig.
Hertugdømmet Sachsen opstod omkring år 700 i dagens Niedersachsen og Nordrhein-Westfalen. I det 10. århundrede var hertugerne af Sachsen samtidig romerske konger og kejsere (ottonerne eller det saksiske dynasti). På denne tid modtog en saksisk adelsslægt, Billungerne, omfattende len i Sachsen, og kejseren gav dem senere titlen hertug af Sachsen. Efter slægtens uddøelse på sværdsiden faldt hertugdømmet til Lothar af Supplinburg, som også blev kejser for en kort tid.
I 1137 kom Sachsen under det welfiske dynasti. Welferne nedstammede både fra Wulfhild Billung, datter af den sidste Billung-hertug, og fra Lothar af Supplinburgs datter. Hertugdømmet nåede sin storhedstid under hertug Henrik Løve, men efter hans død blev det i øgende grad svækket. Henrik Løve havde nægtet at deltage i sin lensherrers (Frederik Barbarossa) italienske krige. Kejseren hævnede sig og sendte sine tropper for at afsætte Henrik. I 1180 blev store dele af hertugdømmet vest for Weser afstået til fyrstbiskoppen af Köln, men nogen centrale områder mellem Weser og Elbe forblev under Welferne, og blev senere til hertugdømmet Braunschweig-Lüneburg (det senere kongerige Hannover). De genværende østlige lande, sammen med titlen hertug af Sachsen, kom under det askaniske dynasti (som nedstammede fra Eilika Billung, Wulfhilds yngre søster) og blev delt i 1260 i de to små stater Sachsen-Lauenburg og Sachsen-Wittenberg. Sachsen-Lauenburg blev senere omdøbt til Lauenburg. Hertugen af Sachsen-Wittenberg blev anerkendt af kejseren i 1300-tallet som arving til titlen som hertug af sakserne.
Sachsen-Wittenberg, som ligger i dagens Sachsen-Anhalt, kom under markgrevskabet Meissen og blev styret af huset Wettin fra 1423. En ny mægtig stat blev etableret, og omfattede store dele af dagens Sachsen, Thüringen og Sachsen-Anhalt. Selv om denne stats center lå langt sydøst for det tidligere Sachsen, blev den refereret til som Øvre Sachsen og senere simpelthen Sachsen. De tidligere saksiske territorier blev kaldt Nedersachsen.
I 1485 blev Sachsen delt da en yngre linje af Wettin-prinserne modtog landområder hovedsagelig i dagens Thüringen og grundlagde en række små stater. En af disse linjer af Wettin-familien kom senere i besiddelse af den britiske trone. Den genværende saksiske stat derimod styrkede sin magt betraktelig.
I 1517 indledte Martin Luther reformationen i Wittenberg, som da lå på sachsisk territorium. Mellem 1648 og 1650 var enkelte dele af Sachsen okkuperet af Sverige. Fra 1709 til 1710 boede den svenske kong Karl 12. i Altranstädt lige ved Leipzig.
I 1700-tallet kom hertugen af Sachsen for en tid i besiddelse af Polens krone, og Sachsen og Polen var dermed i personalunion. Fra denne tid var Sachsen kendt for sit fremragende kulturliv. Alligevel var Sachsen underlegen både Preussen og Østrig, som pressede hertugdømmet fra hver sin side.
 
Da det tysk-romerske rige blev opløst i 1806 blev Sachsen et kongerige, og kurfyrst Frederik August 3. blev kong Frederik August 1. Kongen gjorde den fejl at forblive loyal mod Napoleon for længe, og blev taget til fange og hans landområder beslaglagt af de allierede (Preussen, England, Rusland m.v.) i 1813. Meningen var at Preussen skulle annektere Sachsen, men på grund af modstand fra Østrig, Frankrig og Storbritannien blev Frederik August genindsat på tronen ved Wienerkongressen, men Sachsen måtte afstå den nordlige del af kongeriget til Preussen. Disse områder blev til den preussiske provins Sachsen (dagens Sachsen-Anhalt). Det genstående kongeriges grænser er hovedsagelig de samme som i dag.
I det 19. århundrede var Sachsen en af de regioner som oplevede en hurtig industrialisering. Sachsen havde en lang tradition indenfor arbejderbevægelsen, og det socialdemokratiske parti SPDs forgænger ADAV blev grundlagt i Leipzig. Under revolutionerne i 1848-49 var Sachsen et vigtig revolutionært center, og anarkister som Mikhail Bakunin og demokrater som Richard Wagner og Gottfried Semper deltog i maj-oprøret i Dresden i 1849.
Sachsen sluttede sig til det tyske kejserrige som blev dannet i 1871. I 1918 måtte Wettin-familien abdicere og Sachsen blev republik under navnet Fristaten Sachsen. Sachsen blev okkuperet af Sovjetunionens militære styrker ved den anden verdenskrigs slutning, og inkorporeret i den sovjetiske klientstat DDR. Sachsen som stat blev opløst af okkupanterne i 1952 og inddelt i tre distrikter. I 1989 begyndte den demokratiske revolution mod DDR-regimet i Leipzig med "Montagsdemonstrationen" (mandagsdemonstrationer). I 1990 blev fristaten Sachsen genoprettet. I tillæg til det tidligere territorium blev enkelte schlesiske områder omkring byen Görlitz som havde tilhørt Preussen indlemmet i Sachsen.
¹ 
² 
³ 
Sachsen er opdelt i tre Regierungsbezirke: Dresden, Chemnitz og Leipzig. Disse bestod indtil 2008 af 22 landkreise og 7 kreisfrie byer. Dette ændredes dog med Kreisreform Sachsen 2008 der blev gennmført 1. august 2008, hvor de 22 Landkreise blev reduceret til ti og de syv kreisfrie byer blev reduceret til tre.
De Fichtelberg er et bjerg midt i Erzgebirge i delstaten Sachsen i det sydøstlige Tyskland nær grænsen til Tjekkiet. Bjerget er 1.215 meter over havet, og er det højeste bjerg i Sachsen og det næsthøjeste i Erzgebirge. Fichtelberg har to toppe og den mindste er 1.206 moh. Fichtelberg var det højeste bjerg i Østtyskland.

Vedbend-familien ("Araliaceae") er en lille familie med 43 slægter og 1450 arter, som mest er udbredt i troperne, dog med enkelte i de tempererede egne. De kan kendes på, at de oftest er træer eller buske (sjældnere stauder), som er ret korte i stammen. De har store og tydelige bladar, og hele planten lugter ofte ret kraftigt. Blomsterne er oftest 5-tallige, men arter med 4-tallige blomster kendes også. De er samlet i skærmagtige blomsterstande. Planterne er hyppigt tornede, og som regel sidder tornene ved bladfoden. 
Her nævnes kun de slægter, der er vildtvoksende eller dyrket i Danmark.

Hamp-familien ("Cannabaceae") består af kun tre slægter. Arterne har modsatte og som regel hånddelte eller håndlappede blade. Det er også karakteristisk for arterne, at de har kirtelhår med æteriske olier eller harpikser. Både hamp og humle finder man særlige kønskromosomer, hvad der er ualmindeligt blandt planter. Familien har følgende slægter:

Berberis-familien ("Berberidaceae") er urteagtige planter eller buske, som kan kendes på deres gulfarvede ved (gerne i rødderne). De har ofte håndnervede og sammensatte, stilkede blade med tandet eller tornet rand. Blomsterne er oftest gule, og frugterne er røde eller blå bær. Familien rummer 5 slægter og 575 arter, som findes overalt på kloden (undtagen i Antarktis). Her nævnes alle fem slægter og én slægsthybrid.

Nælde-familien ("Urticaceae") er meget variabel, men alle arter har stilkede blade. Blomsterne er samlet i forgrenede klaser. De enkelte blomster er 4-tallige og meget små. Alle har vindbestøvning. Her nævnes kun de slægter, som er repræsenteret ved arter, der er vildtvoksende i Danmark, eller som dyrkes her.

Sandeltræs-familien ("Santalaceae") består af arter, som er træagtige eller urteagtige snylteplanter. Bladene er modsatte og blomsterne er små. Her omtales kun de slægter, som er repræsenteret ved arter, der er vildtvoksende i Danmark, eller som dyrkes eller har økonomisk betydning her.

Slangerod-familien ("Aristolochiaceae") er udbredt med arter i alle verdensdele undtagen Antarktis. Det er buske, lianer eller flerårige, urteagtige planter med spredtstillede, hele blade. Blomsterne er oftest tvekønnede, med 3-talligt bloster og sammenvoksede kroner. Planterne indeholder den giftige aristolochiasyre, der er kræftfremkaldende og nyresvækkende.

Pileurt-familien ("Polygonaceae") er en stor familie, som er udbredt i alle de tempererede egne (i Amerika også i tropiske egne). Det er buske, lianer eller urter, som har spredte, helrandede blade. Blomsterne er samlet i toppe eller aks. Frugten er en trekantet nød. 
Listen er ikke komplet.

Dresden er en tysk storby og hovedstad i delstaten Sachsen. Den ligger i Elbens floddal mellem Berlin (160 km) og Prag (120 km)
Byen har en mangeårig historie som residens for Sachsens kurfyrster og konger. Den mest markante er "August den stærke", i hvis regeringstid (1694-1733) hovedstaden Dresden udviklede sig til en vigtig kulturby. De berømte bygningsværker Frauenkirche, Zwinger og Schloss Pillnitz blev opført af ham. Byen med Elben i forgrunden var et yndet motiv for malere som Bernardo Bellotto (kaldet Canaletto) og Johan Christian Clausen Dahl).
I slutningen af 2. verdenskrig blev flere bydele ødelagt under et kontroversielt bombardement af allierede styrker. Frauenkirche, byens vartegn, blev jævnet med jorden, men er lige som flere andre bygningsværker blevet genopført i original stil. Dresden har fået tilnavnet Elbflorenz, Elbens Firenze, formentlig pga. bykernen og de sydlandske omgivelser med vindyrkning på Elbens skråninger.
Dresden har adskillige højere læreanstalter, har opera (Semperoper) og teatre og ligger også erhversmæssigt stærkt. Fx "Silicon Saxony", en symbiose af chipproducenter og lignende mikroelektronikvirksomheder (størst: AMD), samt forskningsinstitutioner og universiteter. De er med til at gøre Dresden til et af Mellemeuropas vigtigste industricentre.
Allerede i Yngre stenalder opstod de første bosættelser i området. Rundgravanlæggene i bydelen Dresden-Nickern fra 5.årtusinder f.Kr. var de første monumentalebygninger i det nuværende byområde.
I Folkevandringstiden mellem 200 e.Kr. og 700 var bosætningerne i området for det meste kortvarige, så der kun efterladt få konkrete spor.
Den slaviske landsby Drezdany, som senere skulle blive til Dresden, grundlagdes i det 6. århundrede. Arkæologiske fund tyder på, at området allerede var beboet i stenalderen .
Ca. 400 år senere erobredes området af tyske hære under kong Henrik I. Magtbasen var en borg i Meißen (opført 929) ca. 30 km nede ad Elben. Markgreven af Meißen opførte i det 12. århundrede en borg i Drezdany for at beskytte det vigtige vadested.
Få år senere blev vadestedet til en stenbro, og Dresden får købstadsrettigheder (nævnes første gang i 1206) og den første kirke "Zu Unsrer Lieben Frauen" (senere Frauenkirche) opføres.
Byens kirke, "Zu Unsrer Lieben Frauen", den senere Frauenkirche var med et undergørende Mariabillede tidligt et yndet pilgrimsmål.
Fra Markgraf Dietrich der Bedrängtes tid i Dresden, stammer de første købsstadsrettigheder fra 1206.
1216 blev den endnu eksisterende Kreuzschule grundlagt og de første faste broer over Elben blev bygget.
I 1485 blev Dresden residensby for Sachsens kurfyrste, da to brødre arvede og delte landbesiddelserne fra herskerne i Meißen ("Leipziger Teilung"). Det indledte Dresdens opblomstring, og i 1547 blev byen hovedstad i Sachsen under Kurfürst Moritz, der anlagde moderne befæstningsanlæg og udviklede kulturelt, arkitektonisk og kunstmæssigt.
Friheden varede kun femten år til den nationalsocialistiske regering 1933 forbød alle tyske delstater at have selvstyre.
En historikerkommision (Dresdner Historikerkommision) har i 2008 dokumenteret 18.000 omkomne og angiver 25.000 som maksimalgrænse for antallet af dødsofre som følge af bombardamentet. Andre og langt højere tal har været og bliver brugt i propagandaøjemed, f.eks. meldte Det Tredje Rige 200.000 omkomne samtidig med at politiet i Dresden regnede med ca. 25.000. Et af de punkter, der stadig diskuteres af historikere, er hvor mange flygtninge, der opholdt sig i Dresden under bombardamentet. Historikerkommisionens undersøgelse udelukker, at der kan være omkommet mere end 10.000, flygtninge.
Allerede i 1945 ble arbeidet med å rense ruinene påbegynt, og 1946 ble planene for den første gjenoppbygningen presentert. Mange av de historiske bygningene er blitt restaurert. Våren 2004 sto Frauenkirche ferdig. En engelsk bomberpilot som hadde deltatt under angrepet, hadde sammen med sin sønn laget det nye korset på toppen av kuppelen. Byen er vennskapsby med engelske Coventry, som ble rammet av tysk bombing under krigen, om enn i mye mindre omfang.
Allerede i 1945 blev arbejdet med at rense ruinerne påbegyndt, og 1946 blev planene for den første genopbygning præsenteret. Mange af de historiske bygningere er blevet restaureret.
I DDR-perioden blev store dele af resterne af den ødelagte by fjernet. Mange af Dresdens ruiner, derunder også resterne af den evangeliske kirke Sophienkirche, og de historiskee huse blev fortløbende nedrevet eller sprængt. Det historiske bycentrum blev efterhånden igen bebygget med huse i den socialistiske stil.
Men man fornyede og rekonstruerede de historiske bygningsværker, blandt andre den tidligere Landtagsbygning Sächsisches Ständehaus (1946), broen Agustusbrücke (1949), Dresdner Kreuzkirche (1946-1955), barokbygningen Zwinger (1945-1863) kendt for sin fremragende kunstsamling, Katholische Hofkirche (indtil 1965), operahuset Semperoper (indtil 1985), museet Japanische Palais (indtil 1987) og begge de to store banegårde. Mange af disse genopbygninger var præget af DDR´s økonomiske situation, over årtier og genopbygningen blev derfor af og til afbrudt for en længere tid. Slottet Residenzschloss Dresden blev over mange år sikret og dele af den rekonstrueret (som staldgården Stallhof. Først fra 1986 begyndte genopbygningen, der også varer i nutiden. Ruinerne af kirken Frauenkirche på Neumarkt er nu forblevet som mindesmærke for dem der mistede livet under det store bombeangreb den 13. februar 1945.
Mens pladserne Theaterplatz- og Schloßplatz 1990 blev genopbygget efter sit historiske forbillede, forblev Neumarkt ubebygget. Derimod er torvet Altmarkt præget af bygninger fra den Stalinistiske arkitektur som f.eks. Kulturpaladset).
Fra 1955 til 1958 blev en stor del af de af Sovjetunionen erobrede kunstskatte tilbagegivet, så mange af museerne under den Staatlichen Kunstsammlungen (De statlige kunstsamlinger i Dresden) kunne genåbnes i genopbyggede bygninger. De vigtigste orkestrer som f.eks. Staatskapelle spillede på reservespillesteder (som f.eks. i Kulturpalast fra 1969). Dele af kulturindretningerne blev flyttet fra den indre by til andre bydele.
Den i krigen næsten ikke ødelagte bydel Äußere Neustadt blev på grund af borgerprotester bevaret. I 1980erne var den lige ved at blive nedrevet grundet dårlig vedligeholdelse.
I bydelene Prohlis og Gorbitz opstod der i de ubebyggede landområder store boligkvarterer med etagehuse af betonelementer. Forstaden Johannstadt og andre områder i bymidten blev ligeledes bebygget med store betonblokke. I villakvartererne i Blasewitz, Striesen, Kleinzschachwitz, Loschwitz og Weißen Hirsch, blev husene overvejende bevaret.
Fra 1946 var det Sovjettiske 1. Gardepanserarmee og den 7. Panserdivision fra den Nationale Volksarmee stationeret i byen. Der har aldrig tidligere i fredstid været så mange soldater i Dresden som fra 1945 til 1990. Efter den tyske genforening blev alle tropper flyttet eller opløst.
Mellem den 30. september og den 5. oktober 1989 kørte der specialtog med flygtninge fra den tyske ambassade i Prag over Dresden og Plauen til Forbundsrepublikken. Særlig natten mellem den 4. 5. oktober forsamlede der sig tusinder af mennesker på hovedbanegården. Derved opstod der voldelige sammenstød mellem sikkerhedskræfterne og borgerne, som dels demonstrerede, dels forsøgte at komme med flugttogene. Den 8. oktober trak omkring 20.000 mennesker sig gennem Dresden og demonstrerede blandt andet for rejse og meningsfrihed. En stor del af dem blev på Prager Straße omringet. Spontant blev gruppen „Gruppe der 20“ dannet, som den næste dag overbragte demonstrationens fordringer til Dresdens overborgmester Wolfgang Berghofer. Næste dag fandt den første store Mandagsdemonstration sted i Leipzig, som også i de følgende uger ligeledes fandt sted i Dresden.
Dresden er en kunst- og kulturby med en høj international rang og var med på UNESCO's Verdensarvsliste fra 2004-2009, men blev frataget sin plads grundet nybygget bro. Byen har mange kostbare kunstsamlinger, berømte orkestre og mange kendte bygningsværker fra fortiden. Hvert år er der i byen mange kulturbegivenheder indenfor kunst, videnskab og teknik, som trækker gæster fra hele Tyskland og udlandet dertil. Skt. Benno-Gymnasium, der blev grundlagt i 1709 men nedlagt af nazistyret er atter genåbnet 1991 og flyttede 1996 ind i et futuristisk inspireret bygningskompleks tegnet af Behnisch Architekten fra Stuttgart.
Andre teatre i byen er: 
Foruden "Sächsische Staatskapelle" har Dresden det berømte orkester (tysk), der blev oprettet 1870
Andre orkestre i Dresden:
Kor 
Andre museer i Dresden:

En sognefoged var før Kommunalreformen i 1970 en af amtmanden udpeget person som var autoriseret til at udøve en begrænset politimyndighed. 
Fra 1873 til 1924 havde sognefogeden endvidere til opgave at føre tyendeprotokollen. Heri blev alle tjenestefolk registreret, når de flyttede til eller fra sognet. Samtidig påtegnede han den pågældendes skudsmålsbog. Før 1873 blev denne funktion varetaget af sognepræsten, der førte kirkebogens til- og afgangslister. Efter 1924 overgik funktionen til folkeregisteret.
De fleste sognefogedembeder er i dag forsvundet, men ordningen har fået lov at bestå på en række småøer, hvor det ordinære politi ikke kan komme frem hurtigt og gribe ind over for for eksempel husspektakler eller foretage bevissikring i forbindelse med færdselsuheld. Mange sognefogeder assisterer desuden politiet med udlændingekontrol. Sognefogederne har ingen særlig uddannelse, og de har ikke videre beføjelser til at efterforske og forhindre kriminalitet, end almindelige borgere har. Sognefogederne oppebærer en symbolsk løn på mellem 1.200 og 4.000 kr. om året. Der er i dag omkring 17 sognefogeder i Danmark.
Sognefogeden må ikke forveksles med sognerådsformanden.

Alpe-Nålebæger ("Thesium alpinum") er en plante i Sandeltræ-familien.

Hørbladet Nålebæger ("Thesium ebracteatum") er en plante.

Papegøjer er en orden af fugle, på latin kaldet Psittaciformes. Herunder findes 3 familier:
Inden for disse 3 familier findes over 390 forskellige arter.

Neuromedicin (tidligere neurologi) er det medicinske speciale, som beskæftiger sig med lidelser i nervesystemet.

Neuroanatomi er den del af anatomien som beskæftiger sig med nervesystemets opbygning.

Nervesystemet inddeles anatomisk i centralnervesystemet (CNS), og det perifere nervesystem (PNS). Fysiologisk inddeles nervesystemet i det autonome nervesystem (det selvstyrende nervesystem) og det somatiske nervesystem (det viljestyrede nervesystem).
1) Det perifere nervesystem (PNS)
2) Centralnervesystemet (CNS)

Reformationsbevægelsen var den hændelse, hvor den protestantiske kirke blev dannet. Reformationen tog udgangspunkt i Wittenberg i Tyskland, hvor den tyske munk Martin Luther i 1517 rejste en voldsom kritik af den katolske kirkes afladspraksis med sine 95 teser. Allerede samme år udtrykte Poul Helgesen i Danmark stærk kritik over vellevned og tøjlesløs frækhed og lastefuldhed blandt kirkens folk. 
Reformationen angiver overgangen fra katolicisme til protestantisme i Nordeuropa.
I tiden op til Reformationen stod Paven og den katolske kirke med enorm magt og rigdom. Den katolske kirke havde forskellige dogmer om, at et menneske selv kunne bidrage til sin frelse gennem fromhed, gode gerninger, køb af afladsbreve og gaver til kirken. Den katolske kirke mente at hvis man viste sin godhed til kirken ved gaver eller køb af afladsbreve så kunne man igennem den katolske kirke købe sig til kortere tid i skærsilden. (Johann Tetzel er berømt eller berygtet for at have solgt afladsbreve under mottoet: ""Når pengene i kisten klinger, straks sjælene ud af skærsilden springer."") 
Indtil 1400-tallet havde kirken haft monopol på næsten alt skriftsprog og litteratur i Vesteuropa. Dermed var kirken – og universiteterne – også de eneste med kendskab til og udlægning af Bibelen. I 1442 kom Johann Gutenberg med sin revolutionerende måde at trykke bøger på, og i 1455 begyndte han at trykke Bibelen. Indførelsen af bogtrykkerkunsten betød, at kirken og de lærde og rige ikke længere sad med monopol på at eje bøger, der indtil da havde været særdeles bekostelige. Bibelen blev oversat fra latin eller direkte fra grundsprogene hebraisk og græsk, og det var nu muligt for almindelige mennesker selv at studere Bibelen direkte, i stedet for gennem kirken. 
Kirkens monopol var også under pres fra renæssancen. Den Sorte Død havde formindsket Europas befolkningstal fra ca. 80 millioner i 1340 til 50 millioner i 1450. Bland andet ud fra dette befolkningstab udsprang renæssancen, hvor individet blev sat i fokus i stigende grad. Den øgede individualitet var i strid med den katolske kirkes forestilling om, at menigheden var tættere på gud, end det enkelte menneske. Der blev derfor i stigende grad sat spørgsmålstegn til kirkens autoritet som den eneste vej til gud.
Den 31. oktober 1517 startede reformationen for alvor og Martin Luther var startskuddet. Martin Luther havde sat 95 teser op på slotskirkens dør i Wittenberg for at indbyde de lærde til en drøftelse om den katolske kirkes afladspraksis. Martin Luther mente ikke at man igennem kirken kunne blive frelst ved at købe et afladsbrev. Han afviste hele systemet med frelse af gode gerninger. Martin Luther mente ikke at man kunne blive frelst ved at betale den katolske kirke for at gå i forbindelse med Gud og dermed frelse den betalende. Luther mente at troen og forholdet til gud var noget der var en sag for individet og ikke noget som en kirke kunne gøre bedre eller værre, ingen havde en position tættere på gud, ikke engang paven eller det katolske præsteskab. Kirken skulle opfattes som et fællesskab af troende. En præst kunne ikke afgøre hvorvidt man var tættere på frelsen jo mere man deltog, dette var noget gud besluttede. Han pegede på at det ikke var gode eller dårlige gerninger der afgjorde om man kom i himlen eller helvede, men troen på guds nåde der afgjorde dette. Arbejdede man hårdt og gav arbejdet gode resultater, så var det et tegn på Guds nåde. 
Teserne spredtes med stor hast over hele Tyskland og vakte stor opsigt. Dette var et stort slag for den katolske kirke, der havde fået store indtægter på afladshandlen.
Reformationen betød et brud i den vesterlandske kirke, da Martin Luther og hans efterfølgere blev ekskommunikeret fra den romersk-katolske kirke; dette brud er ikke helet siden. Reformationen var startskud til etableringen af både den lutherske og reformerte kirke samt døberbevægelsen. Luther selv havde frabedt sig, at hans efterfølgelige skulle kalde sig "lutherske" .
Jean Calvin blev særdeles præget af Martin Luthers tankegang om kirken og religion i 1533. Forskellen på Martin Luthers tanker og Jean Calvin's var, at Calvin mente at Prædestination-læren var en essentiel, som betyder, at det kristne liv bør underordenes gudsvilje. Jean Calvin mente at både det Nye- og Gamle Testamente var vigtige, mens at Luther mente, at det Nye Testamente var det vigtigste. 
Begrebet "radikal reformation" er i dag i forskningen det begreb, som bruges til at karakterisere en lang række bevægelser og personer, som ville noget andet og noget mere end 'hovedreformatorerne'. Fælles for alle de mange forskellige bevægelser i perioden fra 1521 til op i 1540erne (og længere endnu) var det, at de ønskede, at en reformation ikke kun skulle omfatte kirkelige forhold, men derimod hele samfundet. Blandt de markanteste var i den første periode Andreas Bodenstein von Karlstadt, Thomas Müntzer og en række forskellige af hinanden uafhængige døberbevægelser, f.eks. en midt-, sydtysk, østrigsk, mährisk bevægelse, hvis første helt dominerende lederskikkelse var Hans Hut, der var 'elev' af Thomas Müntzer, en schweizisk bevægelse, som i den første fase var meget mangesidet, og som i 1527 afsondrede sig helt fra det omgivende samfund og en bevægelse i Nordvesttyskland, som kulminerede i "Døberriget i Münster 1534/35". døbere (også: "gendøbere" eller "anabaptister"), spiritualister ("sværmere") og antitrinitarer samt tilhængere af Andreas Karlstadt og Thomas Müntzer. De havde ofte en udpræget antiklerikal indstilling og blev undertrykt af både andre evangeliske og katolske stænder.
Martin Luthers tanker betød at den katolske kirkes autoritet svandt markant i Nordeuropa. Det betød derved også at der opstod en tomhed, efter den kontrol der havde været under den katolske kirkes dominans. 
Det resulterede i at religiøse anarkistiske bevægelser opstod i Nordeuropa, blandt andet i Tyskland og Holland. Disse anarkister mente at nu hvor den gejstlige magt ikke længere kunne retfærdiggøre dens autoritet i en speciel forbindelse til gud, så kunne den verdslige magt heller ikke berettige deres magt. Dette var en af flere årsager der ledte til borgerkrige i Tyskland, hvor adelsmændene henvendte sig til Martin Luther for hjælp. Martin Luther assisterede adelsmændene i deres trængte situation, idet han udtalte at han aldrig havde ment at hans teser skulle have så store sociale konsekvenser, og ikke skulle overføres på den verdslige magt.
I 1520 bekostede en velhavende bonde fra gården "Benniksgård" i Rinkenæs rejsen for to munke fra Flensborg Kloster til Wittenberg, hvor de skulle lære Martin Luther og hans tanker at kende. Året efter begyndte den ene munk at prædike Luthers reformation i sin gamle kirke. Den anden startede 1525 en præsteskole i Haderslev. – Det vil sige at reformationen startede i Rinkenæs gamle kirke otte år før det øvrige land.
Blandt tilhørerne på Københavns Universitet var Hans Tausen (johannitermunk, 1494 – 1561) , der i Viborg blev hovedkraften i reformationen i Danmark: i 1525 satte han sig i besiddelse af Viborgs to klosterkirker og domkirken, mens 12 "overflødige" kirker blev revet ned.
Malmø spillede også en vigtig rolle i den danske reformation. I 1524 oversatte borgmester Hans Mikkelsen og lunde-kannik Christiern Pedersen Det nye testamente til dansk, og præsten Claus Mortensen Tøndebinder udgav i 1528 den første danske salmebog, "Malmø-salmebogen".
I 1530 havde reformationen sejret i alle vigtige købstæder, dels fordi Frederik 1. (1523-1533) beskyttede den folkelige bevægelse, dels på grund af et opsparet had i befolkningen mod kirkens privilegier. Kirken havde dels skattefrihed, dels ret til selv at opkræve tiende dels en omfattende afladshandel m.m.
Christian 2. forbød den danske kirke at have kontakt med Rom. Dette forbud blev overholdt, som det ses i Vatikanets arkiver; brevstrømmen fra Danmark stopper. 
Ved kongevalget af Christian 3. i 1534 gik statsmagten ind, og i 1536 blev det katolske bispegods overtaget af staten, og kongen overtog ansvaret for biskoppernes aflønning. Biskopperne blev nu udnævnt af kongen og udgjorde den øverste myndighed i gejstlige anliggender i de syv stifter. Da kirken blev en statskirke, fik stiftslensmændene (amtmændenes forgængere) det følgende år indflydelse på stifternes økonomi.
Langt de fleste munke og nonner fik lov at blive i deres klostre; gråbrødreklostrene var dog en undtagelse (se hertil), og præsterne fik lov at beholde deres kirker til de døde; først da den sidste munk eller nonne var død, blev klosteret lagt sammen med krongodset, og kirkesognene sammenlagt.
Det var kun i Nordeuropa, at reformationen for alvor slog igennem. Her fik reformationen så stor gennemslagskraft, at den gik ud over det kirkelige samfund, og den begyndte at strække sig ind over det verdslige samfund. I Sydeuropa forblev katolicismen dog stadig den største kirkelige trosretning. Fra midten af 1500-tallet var pavemagten, samt den katolske menighed, klar til et åbent opgør med de få reformatoriske bevægelser, der var opstået.
I Sydeuropa var modreformationens grundlag baseret på den katolske kirkes ufejlbarhed, og paven havde fortsat ret til at fortolke biblen. Jagten på kættere blev også forstærket; især i Italien og Spanien var der mange, som mistede livet. 
Inkvisitionsdomstolene blev oprettet under højmiddelalderen af den romerske kirke, og bestod af præster der undersøgte kætter-sager. Hvis man blev kendt skyldig som kætter af inkvisitionen, blev man brændt på bålet. Inkvisitionen var med til at udbrede folks frygt for den romerske kirke, da deres domme blev afsagt på baggrund af tilståelser, ofte fremtvunget under forskellige former for tortur. 
Reformationsgrupperne i Italien, Spanien og Portugal blev altså stillet for inkvisitionsdomstolen og måtte enten konvertere tilbage til katolicismen, eller flygte til andre lande for at undgå henrettelse.
I dag står Peterskirken som et synligt symbol på magtkampen mellem de reformatoriske grupper og katolicismen. Den oprindelige grundplan for kirken, var at den skulle udformes som et græsk kors, hvor alle kunne se op i kirkens kuppel. I stedet blev kirken udformet som et latinsk kors, hvor menigheden kun kan se præsterne, hvilket understreger katolicismens grundtanke, om at kirken binder Gud og menigheden sammen.

Hans Tausen (Født 1494 i Birkende ved Langeskov på Østfyn – død 11. november 1561 i Ribe) var en dansk gejstlig og reformator, senere biskop i Ribe; han oversatte Biblen til dansk og er kendt som "den danske Luther".
Der vides stort set intet om Hans Tausens barndom og ungdom. Der kendes to fødeår, begge usikre, 1494 efter epitafiet i Ribe Domkirke, og 1498 efter en sen 1500-tals beretning. Når det fortælles, at han var søn af en bonde eller en smed, og at han stak af hjemmefra, er der tale om legender, som ikke har basis i kilderne. Slægtsnavnet samt det forhold, at Hans Tausen blev munk i et rigt kloster tyder på, at familien har hørt til lavadelen. Tausen skulle så være et slægtsnavn fra moderens side, hvilket støttes af en kilde fra samtiden, hvor Hans Tausen omtales som Hans Markvadsen, hvorfor hans far så skulle have heddet Markvad (Markus); der kan dog også være tale om en decideret fejl i denne kilde. Det menes, at han har gået på de lærde skoler i Odense og i Slagelse. På et tidspunkt blev han munk i Johanniterklosteret i Antvorskov ved Slagelse, og derfra blev han i 1516 sendt til universitetet i Rostock for at studere. Her fik han 1517 baccalaureat-graden og 1519 magistergraden. I 1520 omtales han med titlen "Dominus", hvilket formentlig betyder, at han på det tidspunkt var blevet præsteviet. Samme år forelæste han i Rostock over en latinsk oversættelse af en i datiden formodet Aristoteles-tekst. 
Fra efteråret 1521 var han indskrevet ved Københavns Universitet som teologistuderende. Her var én af hans lærere teologen og karmelittermunken Poul Helgesen. Et år senere indskrev Tausen sig som student ved universitetet i Leuven/Louvain i det nuværende Belgien. Her var han imidlertid kun kort, idet han allerede i foråret 1523 blev indskrevet ved universitetet i Wittenberg, hvor han blev det meste af to år. Martin Luther var netop vendt tilbage til Wittenberg efter sit ophold på Wartburg og Hans Tausen var således i byen samtidig med Luther. 
I 1525 vendte Tausen tilbage til Danmark, formentlig i første omgang til Antvorskov Kloster. Han kendes dog først fra sin optræden i Viborgs johanniterkloster, hvor han skulle forelæse for munkene. Da det viste sig, at han havde tillagt sig evangelisk og reformatorisk lære udstødtes han - efter eget udsagn - af klostret og ordenen. Han prædikede ved forskellige kirker i byen, og fik efterhånden mange tilhængere blandt byens borgere. Hans Tausen blev udsat for trusler af den daværende biskop i Viborg, Jørgen Friis, og blev muligvis også kortvarigt fængslet. Igen er kilderne både sene og lettere legendariske. Borgerne i Viborg tog ham imidlertid under deres beskyttelse og fik udvirket hos kongen, Frederik 1., at Hans Tausen blev udnævnt til kongens personlige kapellan, men dog foreløbig blev i Viborg. Titlen som kongelig kapellan var dog snarest proforma, reelt betød værnebrevet, at Hans Tausen ikke længere stod under kirkens og biskoppens jurisdiktion, men byen Viborgs.
Hans Tausen og hans menighed havde til at begynde med holdt til i én af Viborgs sognekirker, Sct. Hans Kirke, men da denne efterhånden ikke kunne rumme dem, fortælles det, at Hans Tausen måtte prædike under åben himmel, indtil menigheden brød ind i den store Gråbrødre Klosterkirke og overtog den, idet man dog til at begynde med delte brugen af kirken med franciskanermunkene. I sin tid i Viborg giftede Hans Tausen sig med Dorothea, som var søster til Tausens medkæmper Jørgen Jensen Sadolin. Giftermålet vakte stor forargelse blandt byens gejstlighed. I Viborg udgav Hans Tausen en række skrifter, der er de første danske skrifter fra reformationsrøret, bl.a. oversættelse af Luthers dåbsritual (1528) og et forsvarsskrift, "Edt kort antswor" (1529) for den viborgske reformation formet som et svar på den fynske biskop Jens Andersen Beldenaks advarselsbrev til borgerne i Viborg og Aalborg mod den nye kætterske lære. I "Edt kort antswor" redegør Tausen også for Viborg-prædikanternes lære (der var altså flere end bare Tausen).
Da reformationen i Viborg var gennemført i 1529 blev Hans Tausen af kongen kaldt til København, hvor han prædikede i Nikolaj Kirke. Ved herredagen i København i 1530 fremlagde han sammen med prædikanter fra de største danske købstæder Confessio Hafniensis den danske reformations eneste selvstændige bekendelsesskrift. Dog var det snarere Peder Laurentsen fra Malmø, der førte denne bekendelse i pennen, end Tausen. Efter Frederik 1.'s død i 1533 ønskede kræfter i rigsrådet at restituere den romerske kirkes magt i Danmark, og som eksempel til advarsel rejstes på herredagen i 1533 sag mod Hans Tausen. Han anklagedes for injurier, lydighedsnægtelse, deltagelse i billedstormen i Københavns Vor Frue Kirke tredje juledag 1530, og værre endnu for kætteri i nadverlæren. Tausen forsvarede sig kraftigt og sandsynligvis med et vist held imod disse anklager, som bl.a. var blevet fremsat af hans tidligere lærer ved universitetet, Poul Helgesen. Kilderne til domme over Hans Tausen er meget modstridende, men han blev i hvert fald dømt til forvisning fra Sjællands og Skånes stifter samt til censur, men borgerskabet i København reagerede så voldsomt på dommen, at den for en stor del blev taget tilbage i forbindelse med et forlig mellem Tausen og Sjællands biskop, Joachim Rønnow. Efter reformationens indførelse i 1536 var Hans Tausen beskæftiget med udarbejdelsen af den nye kirkeordning. Desuden underviste han - som den første i Danmark - i hebraisk ved det genåbnede og nu lutherske universitetet. Tausen blev i 1538 evangelisk læsemester ved domkapitlet ved Roskilde Domkirke. Her skulle han hjælpe reformationen og den nye lære i Roskilde på gled som medhjælp for den lutherske superintendent, Peder Palladius, der efter 1537 residerede i København i stedet for Roskilde. Som læsemester, lektor, forestod han omskolingen af de tidligere romerske sognepræster, der forblev i deres embeder, men nu skulle lære og forkynde efter den lutherske tro. I Roskilde giftede han sig for anden gang, da hans første kone var død nogle år forinden i København. Han var bosat i Roskilde indtil han i 1542 blev udpeget til biskop i Ribe. Han var ikke den første lutherske biskop, der blev udnævnt, muligvis fordi hans forhold til den nye konge Christian 3. ikke var godt, samt fordi han sammenlignet med andre lutherske gejstlige hørte til den konservative fløj inden for den nye lære. Nyere forskning peger dog på, at han snarere havde været for radikal i sin lære, og altså repræsenterede et andet tidligere teologisk stade end de senere lutherske teologer. I sin tid i København og senere i Ribe oversatte han de fem Mosebøger Det gamle Testamente fra hebraisk til dansk, om end under indflydelse af Luthers tilsvarende oversættelse, og desuden skrev han en nogle salmer, hvoraf få stadig er i brug. I 1539 udgav han den første samlede danske prædikensamling til hele kirkeåret, kendt som Hans Tausens Postil. Den bestod af både selvstændige og bearbejdelser af andres prædikener, især prædikener af Luther i en udgave ved Stephan Roth.
Teologisk var Hans Tausen selvfølgelig inspireret af Martin Luthers teologi, men han synes dog også præget af andre reformatoriske teologer. Hans nadversyn kan f.eks. give mindelser om schweizeren Ulrich Zwingli (de senere reformerte syn) eller den radikale Andreas Bodenstein von Karlstadts. I en upubliceret traktat fra Tausens sidste år er det blevet bevist, at han skrev af fra den reformerte teolog Jean Calvin.
Hans Tausen døde i 1561 og er begravet i Ribe Domkirke lige ud for den daværende placering af prædikestolen; symbolikken i denne plads har været den betydning for reformationen, Tausen fik igennem sine prædikener.
Hans Tausen var ikke den eneste danske reformator, men én af de første, og er derfor også kendt som "den danske Luther". Betegnelsen, der stammer fra pietismens dage, er dog udtryk for senere tiders forståelse. Mest kendt er denne betegnelse fra B.S. Ingemanns sang "På Tave bondes ager" i Højskolesangbogen, hvor han omtales som "en dansk Morten Luther".
I Ribe finder man en statue af ham uden for domkirken. I Viborg findes på stedet for den nedrevne Gråbrødre Kirke to Hans Tausen-monumenter, et ældre og beskedent fra reformationsjubilæet i 1836, lavet af billedhuggeren H.E. Freund, og et nyt, opsat i 2004 i anledning af 475-året for reformationens indførelse i Viborg. Dette monument er udført af kunstneren Bjørn Nørgaard.
I Danmark er to kirker opkaldt efter Hans Tausen, Hans Tausens Kirke på Islands Brygge og Hans Tausens Kirke i Odense.
Hans Tausen blev gift to gange. Hans første kone var Dorthea Sadolin, parret fik børnene: 
Hans anden kone var Anna Andersdatter, parret blev gift i 1538, de fik børnene:
Hans Tausens skrifter er udgivet i:
Rørdam, H.F. 1870 (ed.), "Smaaskrifter af Hans Tavsen", Thiele. 
Kornerup, Bjørn 1934 (ed.), "Hans Tausens Postil 1-2", Ejnar Munksgaards Forlag.
Oversættelsen af de fem Mosebøger i:
Kornerup, Bjørn 1932 (ed.), "Hans Tausens Oversættelse af De Fem Mosebøger", Levin og Munksgaards Forlag.

Ordet munk kommer af det græske ord "monachos," der betyder én, der lever alene, altså en eneboer, men allerede i de første århundreder sluttede mænd sig sammen i klostre for at leve et religiøst liv i fattigdom, kyskhed og lydighed under en ordensregel.
Munke bærer en særlig ordensdragt og holder flere gange dagligt fælles korbøn i klosterets kirke.
Der findes mange forskellige slags munke. Af de mest gængse kan nævnes: tibetanske munke, kristne munke, katolske munke og gafmunke. 
Der findes også katolske mandsordener, som hverken har klostre, ordensdragt eller fælles korbøn. Sådanne ordener bør ikke kaldes "munkeordener". Et kendt eksempel er jesuiterordenen. 
Kristent klostervæsen skal være begyndt med Johannes Døberen, der boede alene i ørkenen. en af de første kristne, som vides at have genoptaget denne levevis, var den hellige Antonius, som levede på et tidspunkt i den sidste del af det 3. århundrede. Han boede alene, indtil han tiltrak en kreds af disciple. På en tid, hvor tanken om at vie ens liv til Gud bredte sig, var der flere og flere munke, som sluttede sig til ham i ørkenen. Til at begynde med boede de alle alene, men senere dannede de løst opbyggede samfund, der kun mødtes til søndagsgudstjenesten. Ideen med munke, som alle boede sammen under ét tag og fulgte det samme sæt regler, tilskrives Skt. Pachomios, som levede i begyndelsen af det 4. århundrede. Kristne klostre spredte sig ud over hele den senromerske rige, og ved kulminationen var det ikke ualmindeligt med klostre, der husede mere end 30.000 munke. Under kristendommens fortsatte vækst og udvikling voksede og udvikledes stilen i klosterlivet sig også.
Inden for den ortodokse kirke findes der et udbredt munkevæsen, men ingen munkeordener.
I 1200-tallet kom de såkaldte tiggermunke til Danmark. De var repræsentanter for en retning indenfor den katolske kirke, hvor man fulgte idealer om at forsage jordisk gods. De holdt til i byerne, hvor de udførte et stort socialt arbejde og levede af tiggeri. Dominikanere (også kaldet sortebrødre), franciskanere (gråbrødre) og karmelitter (hvidebrødre) er tiggermunkeordener. Klostre opført efter 1220 er stort set alle tiggermunkeklostre. 
Også indenfor buddhismen findes et udbredt munkevæsen.

Dette er en liste over nogle af de der bruges på Wikipedia.
Skabeloner er til tekst som bruges igen og igen på mange sider.
Hvis du laver nye skabeloner, så husk at sætte dem på denne side.
__NOEDITSECTION__

Rigsråd har to betydninger: Rigsrådet var en forsamling af stormænd (se nedenfor), og samtidig var rigsråd en titel for et medlem af denne forsamling (som bestod af rigsråder).
Rigsrådet var fra slutningen af 1200-tallet et råd af rigets stormænd, både gejstlige og adelige. Det bestod frem til enevældens indførelse i 1660. Før reformationen var der op til 30 medlemmer, i 1600-tallet kun 23. Kongen indkaldte rådet og udnævnte rigsråderne for livstid.
Magtforholdet mellem kongen og rigsrådet skiftede, og det har haft indflydelse på offentlige anliggender som lovændringer og ansættelse og afskedigelse af embedsmænd og lensmænd. Det varetog også regeringen under tronskifte, indtil en ny konge valgtes.
Rigsrådet havde både lovgivende og administrative beføjelser og kan dermed sammenlignes med overhuset eller senatet i andre lande. Fra 1400-tallet fungerede stændermøderne som underhus.
I dansk sammenhæng har rigsråd også en anden og senere betydning: I 1855 blev der oprettet et Rigsråd, et fælles parlament for de danske og tyske dele af Det Danske Monarki. På grund af tysk modstand fik dette rigsråd ringe betydning, idet Holsten og Lauenburg i 1858 forlod rådet.
Med Novemberforfatningen i 1863 blev dette Rigsråd, der omfattede Hertugdømmet Slesvig og det egentlige Danmark, omdannet efter dansk parlamentarisk mønster: Rigsrådet fik både et Folketing og et Landsting, der ikke skal forveksles med Rigsdagens to ting af samme navn. Dette rigsråd blev afskaffet, efter at Slesvig var gået tabt (1864), i 1866.
Fra gammel tid var det skik, at kongen rådslog med mænd, som han havde særlig tillid til, om rigets anliggender. Disse rådslagningers afholdelse var afhængig af kongens vilje, ligesom kongen også i det væsentlige bestemte, hvem der skulle deltage deri; sædvanlig var det de hofembedsmænd, som til stadighed var omkring kongen, i forening med de gejstlige og verdslige stormænd, der boede i nærheden af det sted, hvor kongen i øjeblikket opholdt sig. Dette råd havde altså oprindelig ikke nogen som helst fast begrænsning. Kongerne fandt det dog snart formålstjenligt at give det en sådan for ikke ved forefaldende lejlighed at blive nødt til at kalde personer til rådslagningerne, som de ikke kunne stole på, men formedelst deres indflydelse ikke kunde undgå at tage med.
I slutningen af det 13. århundrede nævnes flere verdslige stormænd med titlen »kongens råder« ("consiliarii regis"), og i Christoffer II's håndfæstning 1320 forbydes det ham at optage nogen tysker i sit hemmelige og edsvorne råd. Rådet havde da, synes det, antaget en nogenlunde fast karakter med medlemmer, der var udnævnte af kongen og havde aflagt en rådsed til ham. I den følgende tid steg dette råds indflydelse hurtig. Rigets forfatningsmæssige repræsentation, danehofferne, blev sjældnere og sjældnere og afløstes først af de under friere former afholdte rigsmøder eller herredage. Disse var i reglen kun en slags udvidede rådsmøder, hvor det snævrere råds medlemmer spillede den vigtigste rolle, og sammenkaldtes ved vigtigere anledninger, hvor kongen mente ikke at kunne nøjes med at høre det mindre råd. I disse større forsamlinger havde vistnok enhver stormand ret til at møde. De kunne dog ifølge deres natur kun sjælden sammenkaldes, og det blev derfor det mindre råd, der kom til at udøve den største indflydelse på rigets styrelse, dels som kongens stadige rådgivere, dels (som rigsembedsmænd) som hans medhjælpere i den daglige administration.
Det stærke opsving i kongedømmets magt under Valdemar Atterdag og dronning Margrete bidrog også til at give stillingen som kongens råd en forøget anseelse og glans; denne udvikling kom dog under disse kraftfulde herskere kongemagten til gode, som hvis repræsentanter råderne stod. Den almindelige betegnelse for rådet blev under Valdemar Atterdag "Rigets Råd", men dette betød vistnok ikke, at rådet nu i højere grad end før betragtedes som rigets repræsentation over for kongen, men var snarere et udtryk for den stærkere sammenslutning af riget, der fandt sted under ham. Først under Erik af Pommern og særlig i slutningen af hans regering træder rigsrådet stadig mere og mere i forgrunden som rigets repræsentation og som modvægt mod kongemagten og indskrænkende denne. Denne udvikling skyldtes dels kongens ringere herskerdygtighed, dels unionen med de to andre riger, særlig Sverige, hvor rigsrådets magt havde nået en langt større højde. Da Erik foreløbig forlod Danmark, var rigsrådets magt så stor, at det uden modsigelse på egen hånd kunne afsætte ham 1439.
Under hans efterfølger Christoffer af Bayern fortsattes udviklingen i samme retning, og i Christian I's håndfæstning træder rigsrådet frem som rigets fuldgyldige repræsentation over for kongemagten. Det bestemtes i den, at kongen intet mærkeligt ærinde måtte afgøre uden med største parten af rigsrådets samtykke. Denne almindelige sætning fandtes vel ikke i de følgende håndfæstninger, men den ansås dog vistnok som en selvfølge. En bestemt og udtømmende formulering af rigsrådets rettigheder nåede man i det hele ikke til; derimod fastslog man i de følgende håndfæstninger rigsrådets myndighed for de vigtigste enkelte tilfælde. Dets samtykke krævedes således til udstedelsen af ny love, skattepålæg, udstedelse og ophævelse af handelsforbud, udstedelse af privilegier for fremmede, udstedelse af krigserklæringer og optagelse i adelsstanden. Også havde rigsrådet faktisk en stor indflydelse på besættelsen af lensmandsposterne. Endvidere havde det i forening med kongen den øverste domsmyndighed på herredagene. Det delte således den øverste statsmyndighed med kongen og var endog på en vis måde stillet over ham. Det var den egentlig suveræne myndighed, som aldrig hørte op; når tronen var ledig, overtog rigsrådet regeringen, og til dets hånd skulde slottene holdes i tilfælde af kongens død. For det skulle kongen stå til rette i tvistigheder mellem ham og hans undersåtter, og det var dets pligt, når kongen forbrød sig mod nogen eller handlede mod sin håndfæstning, at undervise ham og, hvis han ikke ville rette sig herefter, pålægge alle rigets indbyggere at hjælpe til med at afværge de begåede misbrug og løse dem fra deres troskabsed til kongen. Endvidere valgte det kongen. Dette havde nu vel på grund af kongedømmets halvt arvelige karakter som regel ikke så meget at sige, men ved den derefter følgende fastsættelse af håndfæstningen havde det rig lejlighed til at gøre sin magt gældende.
Rigsrådets svaghed lå dels i, at der ikke var trukket bestemte juridiske grænser for dets og kongens magt over for hinanden, dels i, at det på grund af sine medlemmers forskellige opholdssted kun sjældent og vanskelig kunne samles og derfor aldrig kunne blive nogen udøvende myndighed eller føre nogen virksom kontrol med den daglige administration. Forholdet mellem kongens og rigsrådets magt kom derfor i høj grad til at bero på kongens person og de politiske forhold. Christian II's afsættelse og Frederik I's regering betegner højdepunktet af rigsrådets magt.
I tiden efter 1536 er kongen absolut den stærkeste part, indtil Christian IV's uheldige krige, der var førte mod rigsrådets råd, vendte forholdet om. På det ene punkt efter det andet måtte Christian IV i sine sidste år give efter for rigsrådet med stærk udnyttelse af den ved Christian IV's død 1648 uheldige situation for kongedømmet, idet der ikke var nogen tronfølger valgt, lykkedes det rigsrådet i Frederik III's håndfæstning at indskrænke kongemagten så stærkt som vistnok ingen sinde før. Denne store magtstilling viste sig dog snart ikke at have nogen solid grundvold. Rigsrådet, der jo skulle repræsentere hele riget, var i virkeligheden kun repræsentant for et fåtal af adelige slægter. Ikke alene de ufri stænder, men også en stor del af adelen så med uvilje og misundelse på rigsrådets store magt og var netop på grund af denne tilbøjelig til at lægge skylden for de følgende ulykker alene på rigsrådet. Splid og uenighed inden for selve rigsrådet bidrog også til at undergrave dets magt og anseelse. Hertil kom endvidere, at udviklingen i Europa på denne tid overalt gik i retning af enevælden. Med håndfæstningens kassation 17. oktober 1660 og arvehyldingen den næste dag var rigsrådets magt forbi.
Rigsrådet bestod før 1536 dels af gejstlige, dels af verdslige medlemmer, efter 1536 kun af verdslige. De gejstlige, ærkebispen i Lund, der ansås for rigsrådets første medlem, og rigets øvrige biskopper, var i kraft af deres embede medlemmer af rådet. De verdslige var derimod valgte af kongen, hvilket vistnok også var tilfældet med de gejstlige medlemmer (nogle abbeder og (priorer), der foruden bisperne sad i rådet. Kongens valg var indtil 1645 frit; dog skulle de valgte være adelsmænd (fødte af riddere og svende) og hver landsdel have en passende repræsentation; endvidere måtte kongen ikke uden rigsrådets samtykke optage nogen udlænding i rådet. Valget forudsattes vistnok at gælde for livstid, såfremt vedkommende ikke selv ønskede at træde ud eller gjorde sig skyldig i forseelser, der kunne berettige til at afskedige ham; hertil udkrævedes dog sikkert rigsrådets samtykke. 1645 indskrænkedes kongens valgret, idet det bestemtes, at ved en rigsråds død skulle rigsråder og landkommissærer i den landsdel, hvortil den afdøde hørte, have ret til at foreslå 6 eller 8 til den ledige plads, af hvilke kongen så skulde vælge een. I Frederik III's håndfæstning overdroges forslagsretten til vedkommende landsdels rigsråder og adel, men det bestemtes tillige, at det samlede rigsråd af disse 6 eller 8 igen skulle udvælge 3, blandt hvilke så kongen kunne vælge.
Antallet af rigsrådets medlemmer var indtil 1648, da det fastsattes til 23, ubestemt. Før 1536 i reglen ca. 30; efter den tid sank antallet noget, som regel var det omkring 20. Undertiden gik det dog meget længere ned, 1586 var der således kun 12 medlemmer, 1623 kun 10 og 1625 endog kun 8. Rigsråderne oppebar ikke nogen bestemt løn, men havde ret til at blive forsørgede med rigets bedste len.
Rigsrådsmøderne sammenkaldtes af kongen; det betragtedes som regel, at rigsrådet trådte sammen en gang hvert år for i forening med kongen at sidde retterting og pådømme retssager, men for øvrigt kunde kongen sammenkalde det, når han fandt det nødvendigt. Forhandlingerne på møderne var hemmelige, og kongen deltog som regel ikke i dem. Gennem sin kansler fremsatte han sine forslag skriftlig for rigsrådet, der igen gav skriftligt svar. Ofte forhandlede kongen dog ikke med hele rådet, men særskilt med de enkelte landsdeles råder.
I Norge tilhører rigsrådets historie egentlig så godt som udelukkende unions- og forfaldstiden. Vistnok er der tidlig spor af, at landets højbårne høvdinger, især lendemændene såvel som enkelte højere hirdembedsmænd, såsom stalleren, har været ansete som kongernes selvskrevne rådgivere; men nogen herpå sigtende organisation fandtes ikke. Efter som kongen opholdt sig i denne eller hin landsdel, var det fortrinsvis dennes lendemænd, som omgav ham, og som han søgte råd hos. Men såvel i henseende til rådgivernes personer som til den udstrækning, hvori han valgte at følge deres råd, var han formelt ubunden. Dette udelukkede dog ikke, at kongen faktisk og politisk kunne føle sig tvungen til at rette sig efter den gennem sådanne råd tilsynekomne opinion. Et vigtigt eksempel herpå har man fra 1046, da lendemændene i anledning af det da indtrådte samkongedømme hindrede rigets opdeling mellem de to konger.
1164 sammentrådte i Bergen det første rigsmøde af gejstlige og verdslige høvdinger fra det hele land, og en her foretagen vigtig lovforandring forkyndte sig at være vedtaget med samtykke af de forstandigste mænd i landet. I 13. århundrede holdtes sådanne rigsmøder oftere; men lige over for kongedømmets stigende magtudfoldelse forblev deres statsretslige kompetence uudviklet og usikker. Derimod antager i det samme tidsrum det nu såkaldte »kongens råd« efterhånden fastere skikkelse. Det gør på een gang tjeneste som rådgivende og administrerende centralorgan. Det består dels af enkelte lendemænd, som efter indkaldelse for længere tid ad gangen eller til stadighed opholder sig i »kongens gård«, dels af de højeste hirdembedsmænd, blandt hvilke kongens kapellan i egenskab af »kansler« snart bliver den mest fremtrædende. Som rådgivende tiltrådtes »kongens råd« derhos ved vigtigere lejligheder af andre i formen tilkaldte, men faktisk selvskrevne gejstlige og verdslige værdighedsbærere (biskopper, lendemænd o.fl.), – »det større råd«.
Sin største magtfylde opnåede rådet under den svage og en tid lang mindreårige kong Erik Magnussøn (1280 – 99), dog særlig for dets verdslige bestanddeles vedkommende »samtykke af kongens højeste råd« og lign. blev nu stående påberåbelser i de kgl. udfærdigelser.
Efterfølgeren, den kraftige Haakon V, søgte atter at indskrænke rådets magtfuldkommenhed og gav det derfor en mere embedsmæssig administrativ karakter. I virkeligheden udrettede han dog herved kun at tildele det en fastere organisation, som navnlig kom til udtryk i bestemmelserne om formynderrådet (1302). Dette var et tolvmandsråd, hvoraf 4 udgør det »daglige råd«, og til disse 4 hører mærkesmanden og kansleren.
Efter Haakon V's død 1319 overtog dette råd som unions- og formynderregering snart selv, med drottseten (se drost) i spidsen, landsstyrelsen og blev på ny det naturlige organ for aristokratiets (nu »riddernes«, de store, men fåtallige jorddrotters og den høje gejstligheds) statsopfattelse og interesser. Fra nu af benævnes det da også med det sydfra stammende ord »rigsråd«. Som sådant spiller det i resten af det urolige 14. århundrede en fremtrædende rolle såvel i politik som i administration og opnåede især under Haakon VI og Olav V (1355-87) en regelmæssig og sikret andel i regeringen.
Efter den myndige og for Norges særinteresser nærmest fjendtlige dronning Margretes overtagelse af styret tilsidesattes derimod det norske rigsråd stadig mere (jfr. kansler). Indsættelsen af udenlandske mænd som biskopper gjorde dets gejstlige bestanddel delvis fremmed for landets krav, og det samme blev i 15. århundrede mere og mere tilfældet med dets verdslige medlemmer, idet det indfødte aristokrati stærkt opblandedes med i Norge indgiftede, navnlig danske adelsmænd, som optoges i rigsrådet. Under Christoffer af Bayern fik det rigtignok igen for en kort tid en mere ordnet indflydelse på rigets anliggender. Men fra oldenborgernes tronbestigelse gik dets evne til at gøre sig gældende atter stærkt tilbage såvel i form som i realitet. Danske rigsråder begyndte at tage del i norske regeringssager, og det forbedrede heller ikke stillingen, at det norske rigsråd for det daglige styres vedk.
Efterhånden spaltedes rådet i to afdelinger, en sønden- og en norden- (og vesten-)fjeldsk, den sidste med sit midtpunkt i ærkebiskoppen af Nidaros, som i denne periode havde afløst kansleren som den egentlig formand i det hele råd. Overhovedet fik Norges tiltagende afmagt sit mest umiddelbart betegnende udtryk i dets rigsråd. Dettes endelige afskaffelse var en konsekvens af statskuppet 12. august 1536, hvorved det katolske bispedømme blev afskaffet og dets gods inddraget under kronen. Dette skridt blev legaliseret ved recessen af 30. oktober 1536. I håndfæstningen af samme dag § 3 lover kongen Danmarks adel, at hvis det lykkes ham at bringe Norges rige under sit herredømme, da skal det inkorporeres i Danmarks rige »og under Danmarks krone til evig tid«. Dermed faldt behovet for et norsk rigsråd bort. Fra Christian III's tronbestigelse får det danske rigsråd regelmæssig at gøre også med visse norske anliggender.
Også i den nyere tid har Danmark haft et rigsråd. Samtidig med at Junigrundloven af 1849, der var beregnet på at omfatte hele Danmarks rige og alle dets anliggender, ved grundlovsbestemmelsen af 29. august 1855 indskrænkedes til kun at gælde for kongerigets særlige sager, oprettedes ved forfatningsloven for det danske monarkis fællesanliggender af 2. oktober 1855 for Danmark, Slesvig, Holsten og Lauenburg et for visse almindelige rigsanliggender – kongehus i henhold til Tronfølgeloven af 31. juli 1853, diplomati, hær og flåde med det dertil svarende finansvæsen – fælles rigsråd, som havde haft en slags forløber i den ved anordningen af 26. juli 1854 af ministeriet Ørsted, uden rådførsel med den danske Rigsdag skabte, blot af 20 kongevalgte medlemmer bestående forsamling, hvis myndighed imidlertid havde været yderst begrænset. Oktoberforfatningens rigsråd, der vel var tilvejebragt under et svært tryk fra ministeriet under C.C. Halls ægide, men dog på lovlig måde, var bygget på etkammersystemet og talte 20 kongevalgte og 60 andre medlemmer, af hvilke de 30 udnævntes af de forskellige bestående repræsentationer for landsdelene, kongerigets Rigsdag og stænderforsamlingerne i hvert af de 3 hertugdømmer, de øvrige 30 ved umiddelbare skriftlige valg af befolkningen blandt de mænd der var fyldt 25 år og som svarede 400 kr. i skat eller havde en indtægt af mindst 2400 kr. årligt. Samtlige de valgte medlemmer valgtes ved anvendelse af den af C.C.G. Andræ, der i det hele var Oktoberforfatningens egentlige forfatter, opfundne sindrige forholdstalsvalgmåde. Af samtlige 80 repræsentanter gjaldt de 47 for kongeriget, 13 for Slesvig, 18 for Holsten og 2 for Lauenburg, idet hensynet til folkemængde og skatteydelse var taget til udgangspunkt. Forsamlingen, hvis formand og næstformand beskikkedes af kongen, havde ikke initiativ, og dens bevillingsmyndighed var indskrænket til de beløb, som behøvedes ud over det af kongen een gang for alle indtil videre bevilgede normalbudget. Ved forhandlingerne var der indrømmet det danske og det tyske sprog fuldkommen ligeberettigelse (se i øvrigt nærmere Oktoberforfatningen).
Efter at Holsten og Lauenburg ved patent af 6. november 1858, i henhold til Det tyske Forbunds beslutning af 11. februar samme år, var udtrådte af rigsrådsforbindelsen, bevarede denne en tid lang sin gyldighed for Danmark og Slesvig, og selve Rigsrådet blev ved forfatningen for kongeriget Danmarks og hertugdømmet Slesvigs fællesanliggender af 18. november 1863 omdannet til en mere liberale krav imødekommende repræsentation med 2 kamre, Folketing (med 130 medlemmer) og Landsting (med 83 medlemmer, heraf 18 kongevalgte), i formen svarende altså til kongerigets Rigsdag. Men da ikke blot de 2 tyske hertugdømmer, men også Slesvig ved Wienerfreden 30. oktober 1864 var gået tabt, ophørte dermed overhovedet også motivet til rigsrådsforfatningen, og ved forfatningsloven af 28. juli 1866 blev atter Rigsdagen – dog i en i flere henseender fra Junigrundloven, fornemmelig med hensyn til valgretten til Landstinget, afvigende skikkelse – den eneste folkerepræsentation for samtlige kongeriget Danmarks statsanliggender.
Også i adskillige andre lande end Danmark og Norge har vigtige forfatningsorganer båret navn af rigsråd. Således det svenske rigsråd, der i Unionstiden indtog en lignende magtstilling som dets danske navne i Danmark, og som først efter mange omskiftelser endeligt ophævedes som rådskammer 1772 af Gustav III og som højesteret af samme konge 1789. Endvidere det østrigske rigsråd, der fra først af blot rådgivende 1860 blev lovgivende, og som fra 1866 og indtil 1. verdenskrigs slutningen udgjorde det østrigske kejserriges lovgivende forsamling, bestående af Herrehuset og Deputeretkammeret. Fremdeles det russiske rigsråd, der fra 1802 til 1906 var rigets øverste rådgivende kollegium, men som fra 1906 og indtil revolutionen 1917 var et førstekammer med besluttende myndighed jævnsides Rigsdumaen.
Efter 1. verdenskrig så et nyt rigsråd dagens lys, nemlig i Weimarrepublikken, hvor den ny republikanske rigsforfatning af 1919 indførte et nyt øverste rigsorgan ved siden af Rigsdagen som erstatning for det ophævede Forbundsråd. Men medens det sidste repræsenterede de forbundne suveræne staters regeringer og derfor i virkeligheden var kejserrigets øverste organ, indtog det ny Rigsråd en beskeden stilling ved siden af Rigsdagen og Rigspræsidenten, der repræsenterede det ny tyske rige i dets enhed, og det blev derfor også i den ny forfatning først nævnt bagefter disse to rigsorganer. Det ny rigsråd bestod af repræsentanter for de enkelte tyske lande, således at hvert land havde mindst een stemme og intet land måtte være repræsenteret med mere end 2/5 af alle stemmerne. Repræsentanterne skulle være medlemmer af landenes regeringer – dog behøver for Preussens vedkommende kun halvdelen at være det. Forsædet i rådet og i alle dets udvalg førtes af et medlem af rigsregeringen – rådet kunne altså ikke selv vælge sin formand. Skønt det om loves vedtagelse i rigsforfatningens § 68 hed: »Rigslovene vedtages af Rigsdagen«, havde rigsrådet dog også en vis beslutningsret derved, omend kun et suspensivt veto – en indsigelsesret – , der dog regelmæssigt kunne nedslås ved gentagen vedtagelse med 2/3 flertal fra Rigsdagens side. Dog kunne rigspræsidenten bestemme, at uenighed mellem Rigsdagen og Rigsrådet skulle afgøres ved folkeafstemning, ligesom Rigsrådet ved forfatningsforandringer selv kunne forlange, at tvisten blev henskudt til folkets afgørelse. Også med hensyn til den årlige rigsfinanslov besad Rigsrådet den beføjelse, at Rigsdagen ikke uden Rigsrådets samtykke kunne forhøje udgifter eller indsætte ny på finanslovforslaget. Endelig udøvede Rigsrådet med hensyn til forvaltningen en særlig indflydelse derved, at anordninger vedrørende benyttelsen af post- og telegrafvæsenet, anlæg af og benyttelsen af jernbanerne og vandvejede kun kunne udstedes af rigsregeringen med Rigsrådets samtykke.
Om det norske rigsråd:

Vedbend ("Hedera helix"), også kaldet almindelig vedbend, er en stedsegrøn lian, der vokser på muldbund i skove, krat og parker. Vækstformen er dels krybende, dels klatrende. Den klatrer ved hjælp af særlige klatrerødder på grenene. Hele planten, og også bærrene, er giftig. Den kendes også under det tyske navn Efeu. 
Barken er brun med et lidt rødligt skær. Senere bliver den mørkegrå. Knopper og skud er filthårede. Knopperne er lysegrønne. Bladene er spredte, 3-5 lappede og helrandede. Bladnerverne ses som tydelige, hvide streger. 
På blomstrende skud mangler lapperne. Her er bladene i stedet ovale og helrandede. Alle blade er mørkegrønne med en lysere underside. Blomsterne sidder samlet i kugleformede stande på særlige, oprette skud. Blomsterne er gulgrønne og ses i oktober-november. Frugterne er blåsorte bær, der modner hen på foråret, næste år.
Roden er tæt forgrenet, men den ligger øverligt.
Højde x bredde og årlig tilvækst: 10 x 25 m (50cm/år).
Vedbend gror i løvskove på fugtig og muldrig bund. Den findes kun i de vintermilde egne af Vesteuropa. Den er almindelig i Østdanmark.
Vedbend anbefales af NASA forskere som indendørs potteplante, da den er særlig god til at rense luften for visse luftforurenende stoffer. Vedbend bruges også som vækst på bygningsfacader, et eksempel er Aarhus Universitet, hvor flere bygninger har store partier med vedbend.

Kristtorn ("Ilex aquifolium") er en stedsegrøn busk eller et op til 10 meter højt træ. Kristtorn plantes hyppigt, men findes i Danmark vildt i bøgeskove og krat i Østjylland. Kristtorn er kendt for sine smukke blade og frugter (frugter findes kun på hunplanter).
Barken er først grøn, men bliver senere lysebrun for at slutte som koksgrå. Bladene er spredte og med sylespidse randtorne når planten er i ungdomsform. Blade på træer i voksen form med blomstrende grene mangler dog i reglen alle randtorne bortset fra den yderste spids. Blomsterne er hvide og sidder i fåtallige stande i bladhjørnerne. Kristtorn har i reglen rent hanlige eller rent hunlige individer, så de røde bær ses kun på bestemte planter. Nogle få planter har både han- og hunblomster sammen.
Hovedroden er en tyk pælerod, der går dybt ned. Smårødderne er filtede og ligger lige under jordoverfladen. 
Højde x bredde og årlig tilvækst: 10 x 3 m (15 x 5 cm/år).
Kristtorn gror på fugtig bund som underskov i ege-avnbøgeskove i det vestlige Europa og i Lilleasien. Planten hører hjemme i skyggen under større træer, og den ses ofte under en ikke alt for tæt bøgeskov. Sammen med Taks ("Taxus baccata") er den blandt de få planter, der kan trives under Bøg ("Fagus sylvatica"). Kristtorn kan ikke lide vedvarende temperaturer under ÷25°C, og det er derfor at Kristtorn har en udbredelse der er afhængig af havets mildhed.
Planten er afholdt og velegnet som have- og parkplante. De flotte blade og bær gør den til et yndet dekorationsemne hen under juletid, og det mørkegrønne "look" klæder haven ved vintertid. Desuden holder drosselfugle (Solsort, Sjagger, Misteldrossel og Vindrossel) meget af bærrene.

Humle ("Humulus lupulus") er en slyngende urt med op til 6 meter lange ru stængler. Humle vokser i Danmark som forvildet i ellesumpe og skovbryn.
Hunblomsterne sidder i kogleagtige stande ("humlekopper"), der er tæt besat med duftende lupulinkirtler. Humlen har været anvendt som krydderi til gærede drikke i mange århundreder. Helt tilbage i middelalderen anvendtes humle i mjødbrygningen.
Humle er en lian med hurtig, urteagtig vækstform. Barken er først grøn (sjældnere: rød), senere gråbrun. Skuddene er tæt besat med fine kroge, som planten hager sig fast med. Knopperne er lysegrønne og sidder modsat. 
Bladene er håndlappede eller fligede med takket kant. Begge sider er lysegrønne og meget ru. Planten har han- og hunblomster på forskellige individer. Hanblomsterne sidder som gulgrønne toppe i skudspidsen, mens hunblomsterne sidder i kogleagtige stande ("humlekopper"), der er tæt besat med lupulinkirtler, som giver duften. Frugterne modner i Danmark under gode vækstbetingelser. Rodnettet består af en rigt forgrenet jordstængel med mange, fine siderødder. Højde x bredde og årlig tilvækst: 6 x ? m (600 x ? cm/år).
Planten vokser vildt i Mellemeuropas løvskove. Den er forvildet hist og her i Danmark. Begge steder gror den i ellesumpe, skovbryn og lysninger på fugtig, kvælstofrig bund.
Humle dyrkes flere steder i verden, normalt indenfor længdegraderne 35-55. De største og vigtigste humleområder ligger i Bøhmen, Sydtyskland, det sydlige England, det nordvestlige USA, Slovenien, det sydlige Belgien, det nordlige Frankrig og i området omkring Lublin i Polen. Også i New Zealand og på Tasmanien dyrkes humlen. Der skal min. være 13 dagstimer for at humlen vokser, og når der er 15 -16 dagstimer, fortsætter den med at vokse, indtil antallet af dagstimer falder, og den vil herefter begynde at blomstre. Når humlen skal dyrkes kommercielt, er der flere forhold, der betinger dyrkningen:
Dyrkningen af humle foregår ved at anvende wirer. Der er en wire, der løber vandret over planterne, og derfra er der wirere, som løber lodret ned. Planten vokser op af den lodrette wire, og de skud som er ønsket bliver ført, så de vokser med uret rundt om denne. Humle plages af løv, som her bliver fjernet op til en meters højde enten kemisk eller med græssende får i lande som Australien og New Zealand.
Høstningen af humlen sker i sensommeren. Humlen skæres i ca. en meters højde, hvorefter den separeres fra den øvre wire. Når humlen er høstet, transporteres den til procesanlægget, hvor den hænges med stænglen opad for at eksponere humlekornene, der plukkes maskinelt. Når blomsterne er høstet, tørres de, hvilket der er flere metoder til. De to mest anvendte metoder er dyb-leje-tørring og faldende-leje-tørring. For begge metoder gælder, at de er udviklet med henblik på at bevare α-syrekoncentrationen.
Ved dyb-leje-tørring, køres blomsterne ind på et gulv, som er af trådnet, hvor der er et rum under. Der blæses opvarmet luft op igennem trådnetsgulvet, hvorved blomsterne tørres. Ved denne metode kan humleblomsterne ligge i op til en meters højde, og tørres i 8-12 timer og overføres herefter til en hal, hvor det presses til baller.
Ved faldende-leje-tørring, tørres blomsterne i et tårn eller en silo, der er inddelt i op til fem etager, med en blæser i bunden. Blomsterne fødes til den øverste etage. Etagerne er opbygget af perforede metalplader, der tillader luft at passere, men tilbageholder blomsterne. Pladerne vipper, hvorved blomsterne risler ned gennem tårnet. Tørringen tager mellem 6-8 timer. Blomsterne bliver kørt på flere transportbånd, hvor de gennemblæses med varm luft.
Humle indeholder en række smagsstoffer, herunder terpener, svovlholdige stoffer og glykosider, der forekommer i højere koncentrationer i kornene end i blomsterne.
Humlen indeholder resin og lupulin, der giver den bitre smag, og over 300 forskellige æteriske olier. Olierne giver de citrusagtige, blomstrede og krydrede aromatiske nuancer. Blandt de over 300 forskellige olier er det kun fire, der har afgørende indflydelse på ølletsaroma og som især giver smag: myrcen, caryofellen, farnesen og humulen.
Blomsterne indeholder en række essentielle olier, som har en aromatisk effekt på øllet. Sammensætningen og koncentrationen af olierne i humlen afhænger af humlesorten, vækstbetingelser og opbevaring. Indholdet af olier ligger mellem 0,4 - 2,5 ml. pr. 100 g humle. Terpener er ikke-forsæbbare lipider, der både forekommer som lineære og cykliske molekyler. De seks terpener som forefindes i højeste koncentrationer er:
Terpenerne udgør omkring 90% af olierne i frisk humle, og heraf udgør myrcen, α-humulen og β-caryophyllen op mod 80% af olierne. Terpenerne er tungtopløselige i vand og majoriteten koges af eller skylles ud under fermenteringen. Humlesmagen, i øl kan tilskrives en række terpener. Stofferne forekommer i lave koncentrationer i øllet og har en sensorisk grænseværdi på få ppb.
Humle, der sprøjtes med svamepebekæmpelsesmidler, indeholder en række svovlholdige stoffer, der giver en uønsket smag og lugt til øllet, hvoraf de hyppigst forekommende er:
Humle indeholder en række glykosider. Flere studier har påvist, at en del af humlesmagen stammer fra hydrolyserede derivater af glykosider, der efterfølgende reagerer med en række organiske forbindelser i urten, herunder linalool. Disse reaktioner er ikke fuldt forstået.
Humlekornene indeholder voks og fedtsyrer, bestående af steroler og lange karbonkæder. Humlefrø indeholder faste olier, som kan give en harsk bismag, og derfor anvendes der ofte humle uden frø.
Flavonoider er naturligt forekommende stoffer, der giver farve og smag, og er typisk bitre. Nogle af de flavonoider, der forefindes i humle i de højeste koncentrationer er:
Xanthohumol giver den gule farve, der er i humlekornene, og er det flavonoid, der findes i højest koncentration i humlen og udgør op til 1,5% af den totale tørvægt. Stoffet er tungtopløseligt i vand og kan ikke ekstraheres ved superkritisk ekstraktion, men det har en høj opløselighed i ethanol. Under kogningen bliver xanthohumol isomeriseret til isoxanthohumol. Indholdet af xanthohumol og isoxanthohumol i øllet vil henholdsvis være omkring 3 ppm og 1 ppm. Ved late hopping vil der være en større mængde xanthohumol i humlen. Hopeinen, 8-prenylnaringenin, findes i lave koncentrationer i frisk humle og dannes ikke enzymatisk, men derimod langsomt ved isomerisering af desmethylxanthohumol.
α- og β-syrer (også kaldet humuloner og lupuloner)er en række bitterstoffer der forekommer naturligt i humleplanten. Stofferne bidrager med en stor del af den bitre smag fra humlen.
I tabellen herunder fremgår koncentrationen af α-, β-syrer samt humleolier i en række humlesorter. Alle værdier er angivet i %

Hjertebladet slangerod ("Aristolochia clematitis") er en flerårig, urteagtig plante med en opstigende til slyngende vækst. I Danmark dyrkes den i haver og ses herfra af og til forvildet i naturen.
Stænglerne er hårløse, tynde og skrøbelige, furede og runde i tværsnit. Bladene er spredtstillede, langstilkede og hjerteformede med hel rand. Begge bladsider er ensartet lysegrønne. Høstfarven er gulbrun. 
Blomstringen sker i maj-juni, hvor man finder blomsterne siddende i bladhjørnerne 2-8 sammen. De enkelte blomster er uregelmæssige og 3-tallige med et langstilket, tragtformet og skævt bloster af gule kronblade. Frugten er en langstilket, hængende kapsel med mange frø.
Rodnettet består af en krybende jordstængel og trævlede rødder. 
Højde x bredde og årlig tilvækst: 0,60 x 0,25 m (60 x 25 cm/år). 
Arten er oprindeligt hjemmehørende i Lilleasien, Kaukasus og i det sydlige og centrale Europa. I Danmark er den forvildet fra dyrkning. Den er knyttet til lysåbne voksesteder med tør og varm jord, der har et højt indhold af næringsstoffer og kalk. 
I vindyrkningsområderne ved Neusisedlersøen i Burgenland, Østrig, findes den som ukrudt på tør, varm og kalkholdig jord sammen med bl.a. agersnerle, alm. pengeurt, gul læbeløs, hjertekarse, liden tvetand, lugtløs kamille, skærmvortemælk, skærmarve, sort natskygge, stor fjeldarve og storkronet ærenpris.
Planten ses af og til brugt som bunddækkende flerårig urt i større haver og parker. På grund af dens giftighed må der advares mod at bruge planten eller dele af den som "naturmedicin".
Alle dele af planten anses for at være kræftfremkaldende og nyreskadende.

Almindelig Berberis ("Berberis vulgaris") er en op til 2 meter høj busk, der findes forvildet i skove, hegn og på overdrev. Dyrkning i Danmark har været forbudt ved lov, men "Berberisloven"
blev i Danmark ophævet i 1992. Den var tidligere udbredt over hele landet, men er nu udryddet de fleste steder.
Almindelig Berberis er en løvfældende busk med en opret eller opstigende, tæt forgrenet vækst. Grenene er oprette med overhængende sidegrene. Barken er først gråbrun og kantet-furet, men bliver snart grå. På grenene finder man 1-2 cm lange torne og blade, der er spatelformede og helradede med græsgrøn over- og underside. Høstfarven er orangerød. 
Blomstringen sker i maj, hvor man ser de gule blomster samlet i overhængende klaser. Frugterne er røde, aflange bær.
Rodnettet er fladt udbredt, men stærkt forgrenet. 
Højde x bredde og årlig tilvækst: 3 x 3 m (30 x 30 cm/år). Disse mål kan fx anvendes, når arten udplantes.
Busken har et stort udbredelsesområde, der strækker sig fra Nordvesteuropa over Mellem- og Sydeuropa til Lilleasien. De fleste steder optræder den i skovbryn og krat. 
I Eifelbjergene findes den på tør, kalkrig bund sammen med bl.a. Liguster, Engriflet Hvidtjørn, Pibe-Kvalkved og Slåen.
Den gule rodbark er giftig. Almindelig Berberis er – som flere andre arter af løvfældende Berberis – mellemvært for kornets sortrust (de røde pletter på fotografiet i boksen til højre). Af samme grund er arten udryddet og må kun dyrkes i botaniske haver.
Almindelig Berberis indeholder et aktivt stof, berberin, der ifølge lægeudsagn muligvis kan have en fremmende effekt på produktionen af thrombocytter (blodplader) og dermed deres effektive antal i blodet, hvilket skal kunne have sin gavnlige anvendelse hos patienter med tilstanden ITP (kort for "Idiopatisk Thrombocytopenisk Purpura" eller "Immun Thrombocytopenisk Purpura"), en tilstand hvor antistoffer binder sig til overfladen af thrombocytterne, hvilket igen forårsager en sammenklumpning af disse, som derved anses for fremmedlegemer i blodet af hvide blodlegemer og destrueres – fortrinsvis i milten, men i ca. 1/4 af tilfældene i leveren.
Patienter med ITP kan mangle et stort antal blodplader, hvorfor helingsprocessen i forbindelse med blødninger kan være forlænget – i nogle tilfælde således at skader, der for andre ville være mindre betydelige, kan vise sig mere omfattende og eventuelt livstruende. 

I Danmark findes der otte universiteter og en række højskoler:

Weibel Scientific A/S, oprindeligt "M.P. Weibel", er et dansk firma baseret i Allerød, som især udvikler radar. Firmaets eneejer er Erik Tingleff Larsen.
Firmaet blev grundlagt i 1936 af M.P. Weibel, som havde arbejdet for DISA, inden han gik solo.
I forbindelse med rumfærgen Discoverys opsendelse i 2005 blev Doppler-radarer fra Weibel Scientific brugt til at overvåge rumfærgens tilstand.
Firmaet kom i 2001 på kant med myndighederne, som mente, at Weibel havde forbrudt sig mod miljølovgivningen ved uden tilladelse at etablere diverse anlæg på øen Hesselø. Sagen blev afsluttet i maj 2006 med en bøde på 500.000 kr. og en fjernelse af de ulovlige anlæg.

Kønshormoner inddeles i overordnede kønshormoner og mandlige og kvindelige sex-steroider. De overordnede kønshormoner LH, FSH og GnRH er ikke steroider og medregnes ofte ikke til kønshormonerne. Populært forstås ved kønshormoner, de kvindelige og mandlige sex-steroider. Kemisk set er sex-steroiderne næsten ens opbygget, baseret på det firleddede ringsystem gonan med forskelle i de funktioneller grupper bundet til ringsystemet og i ringsystemets oxidationsgrad.
De mandlige sex-steroider
De kvindelige sex-steroider
De kvindelige kønshormoner findes i æggestokkene og i graviditetsperioder også i moderkagen. De mandlige kønshormoner er i testiklerne. Kønshormonerne er dem der får kroppen til at udvikle kønsdele og andre både fysiske og psykiske tendenser der adskiller kønene. Både mænd og kvinder har både mandlige og kvindelige hormoner i sig, men kvinder har en klar overvægt af kvindelige hormoner, mens mænd har meget mere testosteron end kvinder. Dette er bestemt af kønskromosomerne X og Y, hvor mænd har XY og kvinder XX – Y-kromosomet har således den funktion at sætte gang i produktionen af mandlige hormoner.
De overordnede non-steroide kønshormoner er
LH, FSH og GnRH er ens hos manden og kvinden, men stimulerer ikke ens da hypothalamus og hypofysen(centre i hjernen, hvor overordnede hormoner stimulerer til produktion af underordnede kønshormoner) er forskellig for mænd og kvinder.
Hos kvinden forekommer der ægløsning ved meget høj koncentration af LH (det er dette hormon man tester for i en ægløsningstest), mens FSH er follikelstimulerende hormon hvilket betyder at det stimulerer follikelmodning.
Kønshormonerne reguleres ved feedback-mekanismer hvor der ved stor mængde af et bestemt hormon fx gives negativ feedback således at stimuleringen af produktion af dette specifikke hormon stoppes. Når mængden af hormonet er blevet tilstrækkeligt lavt, skabes igen positiv feedback og produktionen vil stige.
Graviditetsforebyggende piller, "P-piller" indeholder sex-steroiderne ethinylestradiol (kunstigt østrogenlignende hormon) og gestagen (kunstigt progesteronlignende hormon). Begge stoffer virker med negativ feedback på LH og FSH.
Anvendelse og misbrug af sex-steroider og derivater af sex-steroider som anabole steroider er vidt udbredt indenfor visse sportskredse og i bodybuildingkredse. 

Viol ("Viola") er en slægt med ca. 500 arter, hvoraf nogle benævnes Stedmoderblomst. Arterne er udbredt i de tempererede agne af verden, men med hovedcentre i Nordamerika, Andesbjergene og Japan. 
Violer er en- eller flerårige, urteagtige planter eller halvbuske. De fleste arter har nyre- eller hjerteformede blade. Blomsterne er 5-tallige og uregelmæssige (kun ét symmetriplan), og de tre nederste kronblade er nedadrettede, mens de to øverste er opstående. De vilde arter har kun sjældent blomster, der er mere end 2,5 cm brede.
Arter med tilknyttet Wikipedia-artikel:

Hylde-familien "(Sambucaceae)" blev i Cronquists system en del af Gedeblad-familien "(Caprifoliaceae)".
I nuværende system er slægten Hyld "(Sambucus)" placeret i Desmerurt-familien "(Adoxaceae)".

Centralnervesystemet ("CNS") er en del af nervesystemet der inddeles i cerebrum (storhjernen), cerebellum (lillehjernen), diencephalon (mellemhjernen), mesencephalon (midthjernen), pons (hjernebroen), medulla oblongata (den forlængede marv) og medulla spinalis (rygmarven). Nervus opticus (synsnerven) og Bulbus olfactorius (lugteknuden) er også en del af CNS. CNS strækker sig fra hjerneskallen til underkanten af den anden lændehvirvel.
Mesencephalon, pons og medulla oblongata kaldes tilsammen hjernestammen. Diencephalon regnes til tider med til hjernestammen, andre gange til storhjernen. 
Diencephalon indeholder thalamus hvor den sensoriske information til hjernen løber igennem.
Den del af nervesystemet der ikke henregnes til CNS, kaldes det perifere nervesystem (PNS). 

Hjernen ("encephalon", oldgræsk ἐγκέφαλος) er populært sagt den del af centralnervesystemet som findes inde i kraniet. 
Hjernen er blandt andet hjemsted for tænkning og følelser (emotioner). Den modtager og koordinerer signaler fra alle sanser og sender beskeder til musklerne.
Der er mange måder at opdele hjernen på: 
I hvirveldyrhjernen kan man tale om hjernestammen ("truncus encephali") bestående af den forlængede marv ("medulla oblongata"), hjernebroen ("pons") mesencephalon ("midthjernen"). Nogle forskere mener dog, at midthjernen er en del af mellemhjernen ("diencephalon"), da den indeholder hjernekerner, der indgår i mellemhjernekredsløb, bl.a. Den sorte substans ("substantia nigra"), som er en del af basalganglierne, men almindeligvis betragtes midthjernen som en del af hjernestammen. Lillehjernen ("cerebellum") "hænger" på "bagsiden" af hjernestamme, dvs. dorsalt og på den anden side i forhold til pons. Mellemhjernen ("diencephalon") ligger hen over og i forlængelse af midthjernen. Storhjernen ("telencephalon") hedder den store resterende del, der hos mennesket er voldsomt ekspanderet i forhold til nogle af de mere primitive hvirveldyr.
Hjernen kan også opdeles i den grå substans (hjernebark og basalganglier) og den hvide substans.
En stor del af hjernen består af hjerneceller. Disse kan være nerveceller (neuroner) og gliaceller ("støtteceller" eller "hjælpeceller"). Den grå substans består i høj grad af nervecellelegemer og korte udløbere, mens den hvide substans består af nervecellernes lange udløbere og deres myelinskeder.
Den menneskelige hjerne har også hulrum ("ventrikler") hvor den såkaldte cerebrospinalvæske flyder.
Man taler normalt om fire hulrum: Højre og venstre laterale hjerneventrikel, tredje ventrikel og fjerde ventrikel. 
De er dog indbyrdes forbundne.
Hjernen er beskyttet fra resten af legemet via blod-hjerne-barrieren. 
Denne barrier gør det svært at udvikle lægemidler der kan nå hjernen. 
Der er dog foreslået visse måder man kan "åbne" blodhjernebarrieren så f.eks. proteiner kan slippe igennem.
Hos mennesket er gennemsnitsvægten 1300 g for kvinder og 1450 g for mænd. 
Den afrikanske elefant kan have en hjernevægt på 3000 g og en blåhval næsten 7 kg.
I den anden ende af skalaen har hjernen hos parasiten "Ascaris" blot 162 nerveceller mens hjernen hos ormen "Caenorhabditis elegans" har 279.
Antallet af neokortikale nerveceller er fundet til omkring 20 milliarder som gennemsnit blandt undersøgte hjerner hos mennesket: 19 milliarder for kvinder og 23 milliarder for mænd.
Antallet af synapser i den menneskelige neokortex er fundet til et tal omkring 0.15 × 10 (150 billioner).
På trods af at lillehjernen hos mennesket har blot lidt mere end en 10. del af den samlede hjernes vægt, så befinder de fleste af hjernens nerveceller sig i lillehjernen, da den har omkring 105 milliarder nerveceller.
Store dyr har normalt store hjerner. 
For at sammenligne hjernen mellem store og små dyr bruger man den relative hjernestørrelse.
Den relative hjernestørrelse beskrives tit med den såkaldte encefaliseringskoefficient (EQ), der er en funktion af hjernens og kroppens vægt.
Der er foreslået flere forskellige formler for EQ, for eksempel af Jerison i 1973:
Med denne formel får mennesket en EQ på omkring 6,9, chimpansen 4,0 og gorillaen 1,8.
Hjernen er anatomisk set rimelig symmetrisk, men der er nogle få strukturer som er asymmetriske. 
Bananfluen har således en struktur (kaldet det "asymmetriske legeme") der normalt kun ses i højre side.
I den menneskelige hjerne vil en af de største vener ("sinus sagittalis superior") sædvanligvis "dreje til højre" bagerst i hjernen og fortsætte i den vene der kaldes "sinus transversus".
I menneskets hjerne er der en tendens til at højre pandelap er bredere og når længere frem end venstre, og tilsvarende at venstre nakkelap er bredere og når længere bagud end højre nakkelap. De to hjernehalvdele har dog lignende vægt og rumfang.

Grå substans (latin "substantia grisea") er en betegnelse for væv i centralnervesystemet, som det ses med det blotte øje.
Laver man et snit i hjernen vil man se områder med henholdsvis gråt og hvidt nervevæv.
Det hvide væv kaldes tilsvarende hvid substans ("substantia alba").
Den hvide farve skyldes at der er overvægt af aksoner med myelinskeder; områder med overvejende cellekroppe er grå.
Hjernebarken og basalganglier er grå substans.

Sushi (japansk: 鮨 eller 鮓 eller 寿司) japanernes nationalret, er japanske retter af kunstfærdigt udskåret rå fisk eller skaldyr og marinerede ris. Der findes talrige regionale variationer. Den mest udbredte er nigiri-sushi, som stammer fra Tokyo og består af rå fisk med den stærke peberrod wasabi, som presses på en risbolle eller sammen med ris og grøntsager rulles ind i nori-tang; serveres med wasabi, sojasauce og grøntsager.
Sushi er en gammel asiatisk tradition. Oprindeligt var sushi en metode til at konservere rå fisk. Det gik ud på at presse friske fisk mellem lag af salt og ris – under vægten af tunge sten. Risene og fiskene lå og gærede i helt op til et år – risen blev kasseret, inden man kunne spise de konserverede fisk. Nogle sushirestauranter i Tokyo benytter stadig denne oprindelige metode – også kaldet narezushi.
N"arezushi menes at komme fra Sydøstasien, muligvis omkring Mekong floden. Denne konserveringsmetode spredte sig hurtigt til Kina og videre til Japan."
Den første registrerede omtale af sushi kommer fra et kinesisk leksikon fra det 2. århundrede, og henviser til saltet fisk konserveret i gæret ris. I en tid før køleskabe og frysere, har de forskellige kulturer fundet mange opfindsomme måder til bevaring af fisk og kød. I det 2. århundrede blev fisk først saltet og derefter pakket ind i ris. Når risen gærer, producerer den mælkesyrebakterier. Mælkesyrebakterierne æder simpelthen de skadelige fordærvelsesbakterier og dermed bevares fisken. Fisken blev derefter spist rå, og risen kastet væk. Denne type sushi kaldes "nare-sushi", og er den ældste kendte form for sushi.
I det 8. århundrede blev narezushi introduceret i Japan. Japanerne foretrak at spise ris sammen med fisken, Konserveringsmetoden narezushi udviklede sig i Japan til, hvad man dengang kaldte "seisei-sushi".
Den ret som vi i dag kender som sushi, er egentlig gademad fra Tokyo.
I begyndelsen af 1800-tallet fik en japansk kok ved navn Hanaya Yohei en god idé. Yohei fandt på at lave en spise, der mindede om narezushi – men blot nemmere og hurtigere. Yohei var den første, der serverede eddikesyltede ris presset sammen til en kugle og forsynet med en skive rå fisk på toppen. Retten kunne laves på få minutter og blev solgt fra en transportabel bambuskiosk i Tokyo. Den simple spise blev meget hurtigt en kæmpe succes i Japan. Travle japanere spiste de små delikatesseretter. Kort tid efter blev succesen kopieret. I det 19. århundrede, da Tokyo stadig blev kaldt Edo, blev der oprettet små, udendørs madboder langs Tokyos bugt. Boderne serverede friskfanget fisk, der var pakket fint ind med tang fra bugten. Denne type blev kaldt "edomae-sushi". Nigiri-sushi, der sammen med maki er den mest populære sushi-type i dag, blev også udviklet omkring dette tidspunkt. Disse nye former for sushi blev hurtigt udbredt til hele Japan, og de fleste ligner sushi, som den man kender i dag.
Først mere end 140 år efter at den første sushi blev tilberedt, opstod sushirestauranter med samlebånd.
I dag er sushi blevet udbredt over det meste af den vestlige verden. Sushiens popularitet voksede kraftigt i USA i 1980'erne, sideløbende med en stigende sundhedsbevidsthed i den amerikanske kultur. I 1990'erne kom sushien til København, hvorfra sushi-kulturen har bredt sig til resten af landet.
Danmarks første sushi-bar åbnede i 1986 og eksisterede til 1995. Den hed Hana Kyoto og lå på Vimmelskaftet 39 i København. Først fra midten af 1990'erne blev sushi rigtig populært i Danmark, blandt andet med åbningen af restaurantkæden Sticks'n'Sushi i Nansensgade. Siden er et hav af sushi-restauranter kommet til i hele Danmark.
Makisushi består af sushiris og fisk eller grøntsager rullet i plader af noritang. Makizushi oversættes til "rullet sushi".
Ved fremstillingen af makiruller benyttes en lille fleksibel bambusmåtte. På måtten placeres et stykke noritang, hvorpå risene fordeles. Ovenpå risene lægges rækker af f.eks. tun, laks, avocado, agurk el. lign. Derefter rulles fra den ene ende. Rullerne skæres ud i skiver, og anrettes. Rullerne kan laves så noritangen vender enten udad eller indad. Ved varianten hvor noritangen vender indad rulles makien ofte i hvide og sorte sesamfrø, dette både ser flot ud, og tilfører smag.
Nigiri er små klumper af ris hvorpå der lægges skiver af rå, røget eller marineret fisk, eller evt. kæmperejer eller andre skaldyr. Pålægget kan evt. sættes fast med et tyndt bånd af noritang som vikles hele vejen rundt om ris og pålæg. 
Nigirizushi er japansk for "håndpressede sushi". 

Gottorp Slot (på tysk "Schloss Gottorf") ligger lidt vest for Slesvigs centrum ved Sliens bund. 
Det ældste Gottorp er kendt i år 1161 som residens(bopæl) for Slesvigs bisper og lå nord for Slesvig ved godset Falkenberg ("Gammel Gottorp"). Denne borg blev revet ned under Valdemar 1. den Store (1157-1184), og i stedet byggedes en ny på en lille ø i Sliens bund tæt ved Slesvig by. Denne borg kom i hertugen af Slesvigs eje i 1260, og dens betydning som fæstning kan ses af, at den blev kaldt for "hele Danmarks lås og lukke". I mange krige og opgør mellem de danske konger og de senere gottorpske hertuger har Gottorp Slot spillet en vigtig både militær og politisk rolle. 
I 1459 var slottet en overgang i Christian 1.s besiddelse (1425-81). Fra 1522 oprettedes et møntsted ved Gottorp Slot. Her blev slået mønter for Frederik 1. (1523-33) og for Christian 3. (1533-1559). Frederik 1. opførte 1530 slottets vestfløj i renæssance-stil. Herfra regerede han hele Danmark. 
I 1544 opstod det gottorpske fyrstehus, da den danske konge lod sin yngre bror prins Adolf få slottet. Ved en brandkatastrofe i 1564/65 blev en del af slottet ødelagt. I 1582 byggedes en dæmning mod Slien, og slotssøen opstod. I en lang periode, og især under hertug Frederik 3. af Gottorp (1597-1659), var Gottorp kendt som et kulturelt cen­trum med enestående bibliotek og kunstkammer. Blandt andet rummede biblioteket et fire album stort værk med afbildninger af et stort udvalg af plantevæksterne i Gottorp Slotshave. Den såkaldte Gottorpske Codex bestod af i alt 363 pergamenter.
Frederik 3. af Gottorp var velorienteret om kunst og kul­tur, og han samlede en række af tidens betydelige kunstnere omkring sit hof. Fra 1640 opførte han en repræsen­tativ barokhave (Nyværk) nord for slotssøen efter tegninger af Johannes Clodius, som var en af perio­dens mest kendte havearkitekter. De forskellige plantearter i Nyværkhaven blev kategoriseret i den gottorpske kodeks. 
Efter en omfattende restaurerering omkring år 1700 fik slottets sydfløj den nuværende barokfacade med centraltårn. Store dele af slottet er opført af arkitekten Domenico Pelli efter udkast af den berømte barokkunstner Nicodemus Tessin den yngre.
I 1713 blev slottet et kongeligt dansk slot igen. I slutningen af 1700-tallet og begyndelsen af 1800-tallet var slottet hjemsted for en gren af fysteslægten Hessen-Kassel. Familien var gift ind i den danske kongefamilie, og dets overhoved, Carl af Hessen, var statholder og kommanderende general for Slesvig og Holsten.
Prins Christian af Holsten-Beck blev født på Gottorp i 1818. Prinsen var dattersøn af statholderen og blev senere kong Christian 9. af Danmark. 
I perioden 1852-1864 var slottet dansk kaserne og derefter tysk garnison. Fra 1947 har der været et arkiv og museer med fund fra Hedeby. Der har været udført omfattende restaureringsarbejder.
Slotskapellet blev indrettet i 1590-93 og har som slottets eneste rum bevaret sit oprindelige udseende. Prædikestolen er fra 1590-91. Det hertugelige bederum på nordvæggen blev skabt i 1609-13. Alteret under bederummet er et arbejde fra 1666. De ældste dele af orglet er fra slutningen af 1500-tallet. 
De danske menigheder i Slesvig holder med ujævne mellemrum gudstjenester i kapellet.
På Gottorp Slot har i dag Slesvig-Holstens landsmuseum for kunst, kulturhistorie og arkæologi til huse. 
Gottorps kunstmuseums højdepunkter er den gotiske hal med kirkekunst fra middelalderen, den såkaldte hjortesal fra renæssancen, slotskapel, kunsthåndværk fra renæssance til klassicisme, nederlandske og nordtyske malerier fra 1600-tallet, en fajancesamling, malerier fra 1800-tallet med danske guldaldermalerier og malerier fra tysk ekspressionisme.
Gottorps arkæologiske museums højdepunkter er Nydambåden, der blev fundet i Nydam Mose i Nordslesvig og en lang rækkke udgravede genstande fra Thorsbjerg Mose og Hedeby i Sydslesvig foruden egebåde, vendiske træguder og flere velbevarede moselig fra jernalderen i Slesvig-Holsten. Gottorp Slot er blandt Tysklands største arkæologiske museer. 
Nydambåden og andre elementer dannede i 1800-tallet den såkaldte Flensborgsamling, som efter krigen i 1864 blev en brik i det politiske spil mellem dansk og tysk. Efter 1. verdenskrig og igen efter 2. verdenskrig søgtes Nydambåden og andre oldsager tilbageleveret til Danmark.
I den forhenværende ridehal arrangeres vekslende særudstillinger. Desuden findes permanente kunst- og værkstedsudstillinger, herunder værkstedsudstilling med den tyske kunstner Hans Wimmer. I den nyskabte barokhave Nyværk i slotsparken er den imponerende gottorpske kæmpeglobus opstillet. Selve Nyværkhave blev i 2007 genindviet af Prinsesse Benedikte og den slesvig-holstenske ministerpræsident Peter Harry Carstensen.

Det autonome nervesystem består af nerveceller, der ligger uden for centralnervesystemet. Det regulerer de ubevidste funktioner i kroppen, specielt aktiviteten i den glatte muskulatur i blodkar og indre organer, hjertemuskulatur og kirtelsekretion. Det inddeles i det sympatiske nervesystem, det parasympatiske nervesystem og det enteriske nervesystem (til fordøjelsessystemet).
Betegnelsen "autonom" er misvisende, idet funktionen af det autonome nervesystem påvirkes af talrige områder i centralnervesystemet, hvoraf nogle kan være styret af bevidstheden.

Ulvefod-familien ("Lycopodiaceae") er jordboende eller epifytiske karplanter med 5 slægter og et stort antal forskellige arter. 
Den sporebærende plante er regelmæssigt forgrenet, og den består af en jordstængel med trævlerødder og en overjordisk del med talrige, tætsiddende og spiralstillede, bittesmå blade. Sporer dannes oven på bladene, og der, hvor de spirer, dannes der enten en tvekønnet, masse med fotosyntese eller nogle underjordiske, forgrenede organer, som opsøger symbiose med en svamp. På disse over- eller underjordiske organer dannes der ægceller og fritsvømmende sædceller. Efter befrugtning dannes den sporebærende generation.
Slægter i ulvefods-familien:
En oversigt med kendetegn for ulvefodsplanter i Danmark. Listen inkluderer Dværgulvefod, der ellers er i en familie for sig selv. Alle arter er jordboende (ikke-epifytiske):
http://dmoz.org/Science/Biology/Flora_and_Fauna/Plantae/Lycopodiophyta/Lycopodiopsida/Lycopodiaceae/

En håndfæstning er udtryk fra middelalderen om den kontrakt, som adelen og kongen indgik med hinanden, når der skulle vælges en ny konge. I middelalderen var Danmark et såkaldt valgkongedømme, hvilket betød, at når en konge døde, skulle der vælges en ny konge, og før denne person kunne vælges som konge, skulle han altså indgå en aftale med adelen, der bl.a. bestemte, hvad kongen havde rettighed til og ikke havde rettighed til. Den bestemte også, hvilke privilegier de forskellige stænder (samfundsgrupper) havde. Det er først ved indførelsen af enevælden i 1660, at det danske kongerige bliver et arvekongedømme, hvilket betyder, at en afdød konges søn automatisk bliver konge efter sin far, hvilket betyder, at man ikke længere laver håndfæstninger. Danmarkshistoriens første håndfæstning blev vedtaget på et møde mellem Erik Klipping og landets stormænd i 1282. Danmarkshistoriens sidste håndfæstning er Frederik 3.s håndfæstning fra 1648. Håndfæstningen er udtryk for stormændenes modstand mod kongens forsøg på at øge sin magt. 
En håndfæstning indeholder bestemmelser om, at kongen regelmæssigt skal rådføre sig med stormændene, og at bøndernes ret skal sikres. Bl.a. fastslås for første gang habeas corpus-reglen om, at ingen kan fængsles vilkårligt; altså en beskyttelse af den enkelte person mod herskerens vilkårlige magtudøvelse. Kongen skal ifølge håndfæstningen indkalde "rigets bedste mænd" til danehof og regere landet sammen med dem.
Mange af håndfæstningerne er bevaret i Rigsarkivet.
Kong Hans' Håndfæstning fra 1483 har været udstillet i Vandrehallen i Folketinget.

Dværgulvefod-ordenen ("Selaginellales") er en monotypisk orden med kun én familie, den nedennævnte:

Padderok-familien ("Equisetaceae") er en monotypisk familien med kun én slægt. Det er sporeplanter, og i kultiden fandtes de som 40 meter høje træer. Efter at frøplanterne kom frem, findes padderokke kun som små vækster. De nulevende arter har to slags skud: kønnede (dvs. sporebærende) og vegetative (dvs. bladbærende).

Slangetunge-familien ("Ophioglossaceae") er en gruppe af bregner der afviger en del fra de fleste andre bregner. Taksonomisk henregnes de som regel til bregnerne, men familiens taksonomiske tilhørsforhold er dog omdiskuteret og nogen opfatter den som beslægtet med Psilotum eller med Brasenføde.
Slangetunge-familien adskiller sig fra andre bregner på flere punkter
Slangetunge-familiens arter er som regel jordlevende, men nogle få er epifytter. De findes både i tempererede og tropiske områder.
dmoz: Slangetunge-familien

Kongebregne-familien ("Osmundaceae") er en familie af bregner i Engelsød-ordenen. Det er en gruppe af primitive arter, der er samlet i de tre nedennævnte, nulevende slægter med i alt ca. 20 arter. For 245-286 millioner år siden bestod familien dog af 5-10, nu uddøde slægter. 1 art i Skandinavien.

Konge i Danmark: Valdemar den Store enekonge fra 1157-1182
Se også 1172 (tal)

Ørnebregne-familien ("Dennstaedtiaceae") er en familie i Engelsød-ordenen ("Polypodiales"). Den omfatter verdens mest almindelige bregne, Ørnebregne. Arterne i denne familie har store, flerdobbelt snitdelte blade. Variationen i de ydre træk har forvirret den taxonomiske inddeling inden for ordenen, men moderne analyser af DNA har fastslået sammenhængene. Her omtales kun den ene slægt, som er repræsenteret i Danmark ved vildtvoksende arter.

Motorsport betegner forskellige sports-konkurrencer med brug af motorkøretøjer.
Det første løb blev afholdt den 22. juli 1894, og udgik fra Paris med Rouen som destination, hvorefter deltagerne også skulle vende om og køre tilbage. Strækningen var på ca. 100 km hver vej.

Dunbregne-familien ("Thelypteridaceae") er en familie af bregner, som rummer 30 slægter (eller betydeligt færre, afhængigt af forfatteren) med flere end 1000 arter, hvad der gør familien til én af de største blandt bregnerne. Den har dog været genstand for talrige taxonomiske forandringer, og kun de igangværende DNA-undersøgelser kan bringe endegyldig orden på den. Familien er mest tropisk, og den findes på alle kontineter med tropisk klima. Dertil kommer, at nogle slægter og arter er trængt frem til tempererede egne af Europa, Asien og Nordamerika.
Familien består af bregner, der enten har en krybende jordstængel og spredte blade eller også en lodret jordstængel og rosetstillede blade. Bladene er dobbelt fjersnitdelte med afsnit, som er helrandede eller rundtakkede. Bladenes oversider er forsynet med spidse hår langs midterribben. Sporehushobene (sori) sidder på undersiden af bladene.
Opdelingen følger ITIS.

Mangeløv-familien ("Dryopteridaceae") er en stor familie med følgende fællestræk: Planterne er landlevende eller epifytiske stauder. Stænglerne er krybende til oprette, men sjældent træagtige. Enkelte arter er klatrende og mere eller mindre grenede. Sporehusene er stilkede, og sporerne er brunlige med 64 pr. sporehus.

Ærteblomstfamilien ("Fabaceae") er urter, buske eller træer. Bladene er spredte, ofte med fodflige og sammensatte. Blomsterne er uregelmæssige (kun én symmetriakse). De er samlet i aks, klaser eller hoveder. Frugterne er bælge med få til mange frø. Planterne har symbiose med knoldbakterier.

Er et navn for flere forskellige ubeslægtede klatreplanter:

Pilledrager-familien ("Marsileaceae") er udbredt i Europa, Australien, Sydøstasien og Sydamerika. Det er 3 slægter og ca. 70 arter af specialiserede, vandlevende eller meget fugtkrævende bregner. De modsatte blade udspringer fra jordstængler, som enten bærer bladene fra flere vækstpunkter, eller som bærer de 2-4 brede blade fra spdsen. Her nævnes alle slægterne, selv om kun Pilledrager er vildtvoksende i Danmark.

Engelsød-familien ("Polypodiaceae") er kendetegnet ved at have krybende jordstængler med enkeltvis siddende, fjersnitdelte blade. Sporehushobene (sori) er "uden" slør. Her nævnes kun eneste slægter, som ses i Danmark.

Kambregne-familien ("Blechnaceae") er en familie af bregner som tidligere blev placeret i ordenen "Filicales". NU henregnes familien til Engelsød-ordenen ("Polypodiales"). 1 art vildtvoksende i Danmark.

Fjerbregne-familien ("Woodsiaceae") er en stor familie med følgende fællestræk: Planterne er landlevende stauder. De har store blade, som danner åbne rosetter. De enkelte blade har furet bladstilk med to flade ledningsstrenge ved basis. Bladpladen er blød og fjerformet med det bredeste sted midt på.
Iflg. ITIS henregnes alle slægter i denne familie til Mangeløv-familien.

Radeløv-familien ("Aspleniaceae") er en den eneste familie i Radeløv-ordenen. Arterne i familien har linjeformede sporehuse langs bladranden. Mange forskere anser familien for at være monotypisk med kun én slægt, Radeløv, for arterne i de tidligere slægter (som f.eks. Hjortetunge-slægten) danner hybrider med Radeløv i naturen. I dag udskiller man dog ofte en række af arterne i slægten "Hymenasplenium".

Akson eller axon er den efferente del ("udgangen") af et neuron (hjernecelle). 
Axonet ender i en bulbus, som indeholder sekretionsgranula med neurotransmittersubstanser, der frigives, når det elektriske signal når dem langs aksonet. Mange aksoner er omgivet af fedt, såkaldte myelinskeder, der isolerer det elektriske signal og øger transmissionshastigheden. Mængde af myelin kan undersøges: Nyere forskning tyder på at et såkaldt "BMB"-molekyle sammen med positronemissionstomografi kan bruges til at visualisere mængden af myelin i den levende hjerne.

Nellike-familien ("Caryophyllaceae") består af ca. 90 slægter, der er udbredt i alle verdensdele (inklusive Antarktis). Det er karakteristisk for familien, at bladene er modsatte og helrandede. Blomsterne er samlet i gaffelkvaste, og de enkelte blomster er tvekønnede, regelmæssige og 5-tallige. Den tørre kapsel indeholder mange frø.
Her beskrives kun de slægter, der er repræsenteret ved arter, som er vildtvoksende i Danmark, eller som dyrkes her.

Portulak-familien ("Portulacaceae") er udbredt i hele verden, dog med tyngdepunkt i det vestlige Nordamerika. De er sukkulente og for det meste urteagtige planter. Bladene er modsatte og ofte kødfulde. Her nævnes kun de slægter, som er repræsenteret ved arter, der er vildtvoksende i Danmark, eller som dyrkes her.

Giacomo Antonio Domenico Michele Secondo Maria Puccini (22. december 1858 – 29. november 1924) var en italiensk komponist, hvis operaer som "La Bohème", "Tosca", "Madama Butterfly" og "Turandot" er blandt de hyppigst opførte. Nogle af hans arier som "O mio babbino caro" fra "Gianni Schicchi", "Che gelida manina" fra "La Bohème" og "Nessun dorma" fra "Turandot" er meget populære. 
Puccini blev født i Lucca i Toscana i en familie, der havde været musikere i fem generationer og som omfattede komponisten Domenico Puccini. Faderen døde, da Giacomo var fem år gammel, og han blev sendt i skole hos sin onkel Fortunato Magi, der betragtede ham som en fattig og udisciplineret elev. Senere blev Puccini organist og kormester i Lucca, men det var først, da han så en opførelse af Verdis "Aida", at han blev inspireret til en karriere som operakomponist. Han og hans bror, Michele, gik 30 km for at se opera i Pisa. 
I 1880 blev Puccini indskrevet på konservatoriet i Milano ved hjælp fra en slægtning og et stipendium. Her studerede han komposition hos Amilcare Ponchielli og Antonio Bazzini. I en alder af 21 år komponerede han sin "Messa", som markerer kulminationen på hans families lange forbindelse med kirkemusikken i Lucca. Selv om Puccini selv korrekt gav værket titlen "Messa" med henvisning til, at det er en komposition til den katolske messe, kendes værket i dag som hans "Messa di Gloria", der kun henviser til de to første bønner, Kyrie og Gloria, men ikke dækker Credo, Sanctus og Agnus Dei. 
Værket viser frem mod Puccinis karriere som operakomponist og giver glimt af de dramatiske effekter, som han snart skulle bringe frem på scenen; de effektfulde "arier" for tenor- og bassolist er mere dramatiske end normalt i kirkemusik, ligesom værkets orkestrering og dramatik er interessant og kan sammenlignes med Verdis "Requiem". 
Mens han studerede på konservatoriet, fik han en libretto fra Ferdinando Fontana og tilmeldte sig en konkurrence om en opera i én akt i 1882. Selv om han ikke vandt, nåede "Le villi" scenen i 1884 på Teatro Dal Verme og vakte interesse hos Giulio Ricordi, der var leder af G. Ricordi & Co.'s musikforlag: Han bestilte en ny opera, "Edgar" i 1889. 
Fra 1891 brugte Puccini det meste af sin tid i Torre del Lago, et lille samfund omkring 25 km fra Lucca mellem det Tyrrhenske Hav og Massaciuccolisøen, lige syd for Viareggio. Han lejede et hus og gik på jagt, men besøgte regelmæssigt Lucca. I 1900 købte han jord ved søen og byggede en villa, der er kendt som "Villa Museo Puccini". Han boede der til 1921, hvor forurening fra et tørveværk tvang ham til at flytte til Viareggio, få kilometer mod nord. Efter hans død blev der mausoleum i Villa Puccini: Komponisten ligger begravet i kapellet sammen med sin kone og søn. "Villa Museo Puccini" ejes af hans barnebarn Simonetta Puccini og er åbent for offentligheden. 
Efter 1904 blev der længere mellem kompositionerne. Puccini havde interesse i hurtige biler og var nær blevet dræbt i en større ulykke i 1903. I 1906 døde Giacosa, og i 1909 opstod der skandale efter at Puccinis hustru, Elvira, indgav falske anklager mod deres tjenestepige, Doria Manfredi, for at have en affære med Puccini. Pigen begik selvmord. Elvira blev sagsøgt af hendes familie, og Giacomo måtte betale erstatning. Da Giulio Ricordi, Puccinis redaktør og udgiver, døde i 1912, sluttede Puccinis mest produktive periode.
Puccini afsluttede "La fanciulla del West" i 1910 og "La Rondine" i 1917. I 1918 fik "Il trittico" premiere i New York. Det består af tre operaer à én akt: gyseren " Il tabarro" i stil med den parisiske Grand Guignol, den sentimentale tragedie " Suor Angelica" og komedien "Gianni Schicchi". Af de tre er "Gianni Schicchi" den mest populære med arien "O mio babbino caro".
Da Puccini havde for vane at ryge Toscano-cigarer og cigaretter, begyndte han at klage over kronisk ondt i halsen i slutningen af 1923. Han fik diagnosen halskræft, og det fik hans læger til at anbefale en ny og eksperimenterende strålebehandling i Bruxelles. Puccini og hans kone vidste aldrig, hvor alvorlig canceren var; det gjorde kun sønnen.
Puccini døde den 29. november 1924 efter komplikationer fra behandlingen; ukontrollerede blødninger førte til et hjerteanfald dagen efter operationen. Nyheder om hans død nåede Rom under en opførelse af "La Bohème". Operaen blev straks stoppet, og orkestret spillede Chopins "Begravelsesmarch" for det lamslåede publikum. Han blev begravet i Milano, men i 1926 sørgede hans søn for, at faderen blev overført til et nyoprettet kapel i Puccinis villa i Torre del Lago. 
"Turandot" var ufærdig ved komponistens død, og de sidste to scener blev afsluttet af Franco Alfano med udgangspunkt i efterladte skitser. Der har været tvivl om, om Alfano har fulgt skitserne eller ej, da de siges at være ulæselige, men han menes at have gjort det, eftersom han ud over autografpartituret havde adgang til transskriptioner fra Guido Zuccoli, der var vant til at læse Puccinis håndskrift.
Da Arturo Toscanini dirigerede premieren i april 1926 (for en udsolgt sal, hvor alle de prominente italienere var til stede bortset fra Benito Mussolini), undlod han at spille Alfanos tilføjelser. Da forestillingen nåede til, hvor Puccini havde opgivet arbejdet, stoppede Toscanini orkestret. Dirigenten vendte sig mod publikum og sagde: "Her slutter operaen, for her døde Maestro". (Nogle iagttagere mener, at han, mere poetisk sagde: "Her lagde Maestro pennen". Ligeledes er der vidnesbyrd om, at Toscanini skal have taget dirigentstokken igen og sagt: "Men hans elev gjorde arbejdet færdigt" og spillet operaen til ende til et tordnende bifald.)
Toscanini redigerede Alfanos foreslåede afslutning (»Alfano I«) og skrev den version, der nu kendes som »Alfano II«; det er den, der normalt spilles, omend nogle musikere (fx Ashbrook & Powers, 1991) anser »Alfano I« for at være mere dramatisk komplet.
I 2002 komponerede Luciano Berio en ny slutning ud fra de oprindelige skitser, men den opføres sjældent.
I modsætning til Verdi og Wagner synes Puccini ikke at have været politisk aktiv i. Men Mussolini, Italiens fascistiske diktator, hævdede, at Puccini havde ansøgt om optagelse i Partito Nazionale Fascista, det nationale fascistparti. Puccini skulle så have været blandt hans første tilhængere under valgkampen i 1919, hvor det kun fik 4.000 stemmer, men der er ikke dokumentation for ansøgning om optagelse. Hvis Puccini havde ansøgt, ville hans nære ven den antifascistiske Toscanini formentlig have afbrudt alle forbindelser med ham og ophørt med at dirigere hans operaer. 
Den fascistiske propaganda brugte Puccini, og en af de mest spillede marcher ved fascistiske ceremonier var "Inno en Roma" ("Hymne til Rom") komponeret i 1919 af Puccini til en tekst af Fausto Salvatori på grundlag af disse vers fra Horats' "Carmen saeculare": 
"Alme Sol, curru nitido diem qui"
"Promis et celas alius que et idem"
"Nasceris, possis nihil urbe Roma"
"Visere maius"
Puccinis stil er affærdiget af musikforskere. Det kan være fordi Puccinis lagde vægt på melodier og en indlysende folkelig appelkraft og manglede "dybde". Puccinis orkestrering viser stærk indflydelse fra Verdi og endda Wagner, der tilpasser specifikke orkestrale konfigurationer og orkesterfarver til det dramatiske øjebliks krav. Hans operaer opviser en enestående beherskelse af orkestrets farver og en særlig evne til at skabe atmosfære gennem orkestret. 
Puccinis værkers struktur er bemærkelsesværdig. Selv om det i et vist omfang er muligt at opdele hans operaer i arier eller "numre" (som hos Verdi), fremviser hans partiturer generelt et stærkt konstant flow, måske endnu et udtryk for Wagners indflydelse. Som Wagner anvendte Puccini ledemotiver i forbindelse med roller og følelser. Det er tydeligst i "Tosca", hvor de tre akkorder, der markerer indledningen på operaen, bruges i forbindelse med Scarpia: Det nedadgående messingmotiv ("vivacissimo con violenza") er forbundet med det diktatoriske regime i Rom. Klarest med Angelotti, en af regimets ofre; harpearpeggio'en i forbindelse med Toscas entré og arien "Vissi d'arte", symboliserer Toscas religiøse følelse; den stigende-faldende klarinetskala angiver Marios lidelse og hans kærlighed til Tosca. Flere motiver er knyttet til Mimi og bohemerne i "La Bohème" og Cio-Cio-Sans selvmord i "Madama Butterfly". I modsætning til Wagner er Puccinis motiver statiske: Hvor Wagners motiver udvikler sig til mere komplicerede figurer i samklang med personernes udvikling, forbliver Puccinis uændrede operaen igennem. 
Et andet karakteristisk træk ved Puccinis værker er brugen talen som "canto parlando": personerne udveksler korte sungne sætninger, som om de var i samtale. Puccini er også kendt for sit melodiske talent, og mange af hans melodier har opnået varig popularitet. I deres simpleste form er de lavet som sekvenser fra skalaen: "Quando me'n vo"' (Musettas vals) fra "La Bohème" og "E lucevan le stelle" fra tredje akt i "Tosca". Det er sjældent, at der ikke er Puccini-arier med, når en operasanger udgiver et soloalbum. 
Usædvanligt for italienske komponister finder mange af Puccinis operaer sted uden for Italien på eksotiske steder som Japan ("Madama Butterfly"), guldminernes Californien ("La fanciulla del West"), Paris og Rivieraen ("La Rondine") og Kina ("Turandot").
Pullitzer-vinder og musikkritiker Lloyd Schwartz sammenfattede Puccini således: "Er det muligt for et kunstværk at synes både helt oprigtigt i sine hensigter og samtidig falsk og manipulerende? Puccini byggede en stor karriere på disse modsætninger. Men han beundres, fordi han gjorde det både så skamløst og så dygtigt. Hvordan kan man klage over en komponist, hvis musik er så ubønhørligt mindeværdig, selv – måske især – når den er mest sukkersød?"
Selv om Puccini primært er kendt for sine operaer, skrev han også en række orkestrale stykker, kirkemusik og kammermusik samt sange for stemme og klaver. 
Centro Studi Giacomo Puccini er grundlagt i 1996 i Lucca og omfatter en bred vifte af tilgange til studiet af Puccinis værk. 
I USA har American Center for Puccini Studies specialiseret sig i usædvanlige opførelseseditioner af komponistens værker, ligesom centret præsenterer offentligheden for mange oversete eller ukendte Puccini-stykker. Centret blev grundlagt i 2004 af en ledende Puccini-kunstner og videnskabsmand, Dr. Harry Dunstan. 

Lucca er en by i Toscana, med 90.000 indbyggere. Det er en af de rigeste og mest konservative byer i Norditalien.
Lucca blev grundlagt af etruskerne og blev en romersk koloni i 180 f.Kr.
I det 10. og 11. århundrede var Lucca hovedstaden i det feudale markgrevskab Toscana, underlagt den tysk-romerske kejser.
Byen blev i 1806 overtaget af Napoleon, og blev derefter et bourbonsk hertugdømme, fra 1847 til Toscana og igen 1860 til del af den italienske stat.
Byen er omgivet af en intakt og meget omfattende og bred bymur.
Lucca er Giacomo Puccinis fødested. Casa di Puccini er åbent for almenheden, og i Torre del Lago, hvor Puccini havde et hus, finder en Puccini-operafestival sted hvert år i september.

Rude-familien ("Rutaceae") har ca. 160 slægter og 1700 arter af tokimbladede planter, der især er udbredt i de tropiske egne og med arter i Sydafrika og Australien. De kan kendes på, at de har modsatte og sammensatte blade med kirtler, indeholder æteriske olier . Blomsterne har støvdragerne arrangeret i en ring med tykke støvtråde. Frugterne er meget forskellige, men har alle de typiske kirtler i overhuden. Her nævnes kun de slægter, der dyrkes i Danmark, eller som har økonomisk betydning.

Kvassia-familien ("Simaroubaceae") rummer ca. 22 slægter og 170 arter, der er udbredt overalt i troperne og subtroperne. Det er træer eller buske, ofte med bitterstoffer i bark, ved og frø. Familien kan genkendes på den meget tydelige marv i skuddene, hvad der gør dem uventet lette. Desuden er barken bitter, og bladene har flade kirtler på undersiden og ofte nogle grove tænder langs randen. Blomsterne er gerne små med kronblade, som næsten ikke kan dække bægerbladene.

Sæbetræ-familien ("Sapindaceae") er en stor familie, som består af ca. 140 slægter og 1400 arter, hovedsagelig træagtige planter, der er udbredt i tropiske og subtropiske egne. Familien kan kendes på, at arterne ofte har sammensatte (finnede eller fingrede) blade. Småbladene er groft takkede og de fine bladstrenge er ofte tydelige i tørret tilstand. Blomstringen sker i stande, og de enkelte blomster er ret små med tydelige hår indeni. Her omtales kun de slægter, der er vildtvoksende eller dyrket i Danmark, eller som har økonomisk interesse.

Sct. Nicolai (/Sankt Nicolai/Skt. Nicolai/Sct. Nikolaj/Sankt Nikolaj/Skt. Nikolaj/Sankt Nicolaus) kirke, der er opkalde efter Sankt Nikolaus, findes flere steder:

Asparges-familien ("Asparagaceae") har 2 slægter og omkring 370 Arter, der er udbredt i Europa, Asien og Afrika samt i Mexico. Det er meget forskeligartede planter, som tilsyneladende er inde i en meget hastig artsdannelse. 3. version af APG fra 2009 kræver, at syv tidligere familier indordnes under Asparges-familien. En artikel fra samme år anviser, at slægterne kan grupperes i syv underfamilier, der svarer til de tidligere familier:
- alle netsteder var brugbare den 12. marts 2012

Daglilje-familien ("Hemerocallidaceae") er en lille familie med få slægter. Det er urteagtige planter med liljeagtige træk. I den nyeste systematik er de dog udskilt af Lilje-ordenen ("Liliales") og derfor også af Lilje-familien ("Liliaceae").

Påskelilje-familien ("Amaryllidaceae") er en stor familie. Her omtales kun de slægter, som er repræsenteret ved arter, der trives i Danmark.

Hyacint-familien ("Hyacinthaceae") er udbredt i hele Eurasien og især i Sydafrika og Sydøstasien. Det er løgvækster med smalle blade og stande af klokkeformede blomster på særlige skud. Her nævnes kun de slægter, der rummer arter, som dyrkes eller er vildtvoksende i Danmark.

Buksbom-familien ("Buxaceae") er en plantefamilie. Arterne i denne familie er som regel særbo. De har modsatte blade og ret små blomster. Frugterne indeholder kun få frø. Familien har kun nogle få slægter, og her beskrives kun de tre, som er repræsenteret ved arter, der dyrkes i Danmark.

Kornel-familien ("Cornaceae") er en lille familie, som findes spredt på alle kontinenter, bortset fra Antarktis. De fleste arter er løvfældende træer eller buske med hele, modsatte eller spredtstillede blade. Canadisk Hønsebær er dog en stedsegrøn, urteagtig plante. I slægten "Alangium" findes også lianer. Blomsterne hos familiens arter varierer meget. De er dog som regel små, og de sidder i endestillede stande, der ofte er støttet af farvede højblade. Frugterne er som regel stenfrugter, der ofte danner bæragtige samlefrugter.
Med offentliggørelsen af APG III systemet i 2009 er slægterne fra den tidligere "Tupelotræ-familie" overført hertil.

Skeblad-familien ("Alismataceae") er vandplanter med mælkesaft. Bladene sidder i rosetter. Flydeblade og luftblade har hel rand, fremtrædende midterribbe og buede nerver med krydsforbindende mellemnerver. Frøene er nødder.


Karl den Store (, , fransk/) (2. april 742, 747 eller 748 – 28. januar 814 i Aachen) var hersker over Frankerriget fra 768 til sin død i 814. Han underlagde sig det meste af Vesteuropa i tidlig middelalder og lagde grundstenen til de moderne lande Frankrig og Tyskland. Han blev i år 800 kronet som "Romersk Kejser" i Rom og var derved den første germanske fyrste, som antog den romerske kejsertitel og skabte det vesteuropæiske kejserbegreb, der dominerede storpolitikken helt frem til 1918. Tilnavnet "den Store" fik han i sin levetid.
Han var søn af frankerkongen Pipin den lille og dronning Bertrada af Laon. Efter faderens død i 768 delte han kongemagten med sin bror Karloman, men da denne døde i 771 blev Karl enehersker. Tidligt slog han ind på en stormagtskurs og knuste i 774 langobarderriget og blev herre over store dele af Italien. I 777-78 foretog han et kun delvis vellykket felttog mod araberne i Spanien via Roncesvallespasset, et felttog der har inspireret til heltedigtet Rolandskvadet.
773-804 besejrede han Sakserne, Friserne og de vendiske Abodritter i blodige krige i Østholsten. Han blev den 25. december 800 kronet som "Romersk Kejser" i Rom af pave Leo 3. Han var nu ligeværdig med den østromerske kejser i Konstantinopel.
Ved hans død omfattede det Frankiske rige en stor del af det gamle vestromerske rige med nordgrænse ved Elben og en fremskudt borg ved Itzehoe i Holsten opført i 809. Han opnåede aldrig at samle alle dele af det gamle rige, for angelsakserne og vikingerne sad hårdt på England, og maurerne havde erobret Spanien næsten op til Pyrenæerne.
Indenrigspolitisk søgte Karl at styrke statsmagten, men opgav aldrig ideen om landet som et arverige, der kunne opdeles efter forgodtbefindende. Han tog sig ivrigt af undervisning og oprettede skoler for børn af både stormænd og lavere placerede embedsmænds, ligesom han samlede en kreds af lærde ved sit hof, bl.a. englænderen Alkuin.
Han blev efterfulgt af sin eneste overlevende søn, Ludvig den Fromme.
Han er blevet kaldt "Europas fader", eftersom han af det smuldrende, hærgede romerrige skabte grundlaget for det moderne Europa bl.a. ved en begyndende statsdannelse af Frankrig og Tyskland – to magter, der i høj grad har formet Europas og verdens historie.
Han blev helgenkåret i 1165, og hans dødsdag den 28. januar bærer hans navn: "Karls Dag."
Skuespiller og sanger Christopher Lees symfoniske metal konceptalbum ' og dets heavy metalopfølger ' omhandler begge begivenheder i Karl den Stores liv.

Soldug-familien ("Droseraceae") er insektædende urter, der har langstilkede og rosetstillede blade, som ofte er foldet langs midterribben. Blomsterne er som regel ganske små og hvide, men kun åbne i solskin. Her omtales kun de slægter, som er repræsenteret ved arter, der er vildtvoksende eller dyrkede i Danmark.

Valmuefamilien ("Papaveraceae"), omfatter flere end 40 slægter. Den er udbredt over hele den nordlige, temperede zone med enkelte arter i Sydamerika og i Kaplandet. Det er urter, der indeholder mælkesaft, og som har spredt bladstilling. De har frikronede, mangehannede og undersædige blomster og danner kapselfrugter. 
Under det ældre, Cronquists system var familien delt i to: Valmue-familien og Jordrøg-familien.

Ribs-Familien ("Grossulariaceae") har kun én slægt, og beskrivelsen af udbredelse og kendetegn skal altså søges dér.

Nøkkerose-ordenen ("Nymphaeales") er en orden af dækfrøede planter. Det ser ud til, at "Nymphaeales" har udviklet sig væk fra de andre dækfrøede planter på et tidligt tidspunkt. I dag omfatter ordenen to familier af vandlevende urter:
Nogle gange medregnes Cabombaceae i Nymphaeaceae. 
I det ældre Cronquists system blev følgende familier medregnet:

Rundbladet Soldug ("Drosera rotundifolia") er en 10-15 cm høj kødædende plante, der vokser i hedemoser og højmoser. Planten skaffer sig den nødvendige mængde kvælstof ved at fange og fordøje småinsekter.
Rundbladet Soldug er en flerårig urt med en grundstillet roset af cirkelrunde, langstilkede blade, der er under 1 cm i diameter, og som har hel rand med langstilkede kirtler. De klæbrige kirtler ligner små dugdråber. Blomsterne bæres i juli-august i et endestillet aks på en særlig stængel. De enkelte blomster er hvide. Frugterne er kapsler med meget fine frø.
Rodnettet er forholdsvis svagt og meget fint. 
Højde x bredde og årlig tilvækst: 0,10 x 0,05 m (10x 5 cm/år). 
I Danmark er Rundbladet Soldug vildtvoksende i hedemoser og højmoser, hvor den findes på lysåbne pletter sammen med bl.a. Tranebær, Djævelsbid, Hvid Næbfrø, Kragefod, Tormentil og arter af Tørvemos.
Den er udbredt hist og her i Nord- og Vestjylland, mens den er sjælden i resten af landet.

Fruesko ("Cypripedium calceolus") er en 15-50 cm høj orkidé, der vokser i lys skov eller på skrænter. Den er i Danmark kun kendt fra Himmerland.
Fruesko er en flerårig urt med en opret vækst. Bladene danner først en grundstillet roset, men derpå skyder den oprette stængel til vejrs. Den er rund i tværsnit og let behåret, og den bærer 3-5 spredtstillede og stængelomfattende blade. De er hele og bredt elliptiske med tydelige, buede bladribber og hel rand. Begge bladsider er lysegrønne, men undersiden er beklædt med et vatagtigt hårlag. 
Blomstringen sker i maj-juni, hvor man finder 1-2 (under meget gunstige betingelser helt op til 4) endestillede blomster. De er stærkt uregelmæssige og 3-tallige. Yderst findes fire blosterblade, som er purpurrøde til brune, forvredne og smalle med lang spids. Den store, gule læbe er dannet af et enkelt, indre blosterblad, og den er krummet opad-indad, så den danner en ”bredsnudet sko”. Frugten er en kapsel med 6 langsgående åbninger ind til de mange, meget små frø.
Rodnettet består af en kort jordstængel og nogle grove rødder. Planten er afhængig af mykorrhiza med én eller flere svampearter. De første fire år snylter planten på svampen og har ingen blade. Derefter dannes det første blad, og i de følgende år kommer der flere og flere blade, indtil stænglen og blomsterne dannes.
Højde x bredde og årlig tilvækst: 0,50 x 0,25 m (50 x 25 cm/år). 
Fruesko er udbredt i Sibirien, Østasien og Europa, herunder også i Danmark, hvor den kun er kendt fra Himmerland. Den er tilpasset fugtige og lysåbne eller let skyggede voksesteder med en kalkholdig og ret næringsfattig jord. 
I nationalparken "Plitvice Søerne" (20 km nordvest for Bihać i Bosnien og 110 km syd for Zagreb i Kroatien) findes arten i skovenge på en undergrund af dolomitkalk sammen med bl.a. "Acer obtusatum" (en art af løn), alm. humlebøg, parykbusk, balkandafne, brandlilje, "Cardamine chelidonia" (en art af springklap), karnisk lilje, storbladet pæon, tungeblad og wulfenaurikel

Vandkrans-familien ("Zannichelliaceae") bestod tidligere under Cronquists system af arterne i slægten "Zannichellia". De henregnes under det nuværende, fylogenetiske system under Vandaks-familien ("Potamogetonaceae").

Adventurespil (på dansk også benævnt som Eventyrspil) er normalt computerspil der enten handler om at udforske og løse opgaver i diverse verdener, eller handler om at udfordre spillerens hjerne gennem mere eller mindre logiske puzzles. Spillene er tur-baserede, man kan bruge lige så lang tid det skal være om hvert træk. 
De første adventurespil var udviklet på mainframe computere, og først senere flyttet til personlige computere. Det allerførste spil hed Adventure, og gav navn til hele genren. Versionen af det spil til personlige computere blev kaldt Colossal Cave. Et andet langt mere omfattende spil fra denne epoke var Dungeon, der blev kendt som Zork-serien i pc versionen. Spillet blev nemlig opsplittet i flere dele, da de tidlige PC ikke kunne indeholde det hele.
Senere begyndte adventurespil at blive udviklet direkte til de personlige computere, med Level 9 som det dominerende udviklingsfirma. Level 9 introducerede en fælles spilmotor hvorpå de enkelte spil var skrevet, hvilket både lettede udviklingen og porteringen af spil til forskellige platforme. 
Efterhånden som de personlige computeres lagerplads øgedes, begyndte man at introducere stilstående billeder i spillene, som supplement til beskrivelsen af de enkelte steder. Hobitten er et eksempel på dette.
Sit helt store gennembrud (og foreløbige højdepunkt popularitetsmæssigt) fik genren med Kings Quest serien, hvor hver lokalitet var beskrevet grafisk, og man kunne styre sin figur rundt.
Efterhånden mistede genren sin popularitet, de fleste foretrak spil i den nye action-adventure genre, hvor handlingen foregik i realtid.
De rene tekstbaserede adventurespil findes stadig, primært i form af interaktiv fiktion der mest skrives af hobbyister.
Nogle af de forskellige frie spilmotorer er nu så udviklede, at man ikke behøver kunne programmere for at skrive interaktiv fiktion. Andre, som f.eks. Inform, er baseret på mere avancerede programmeringssprog.
I interaktiv fiktion er fokus flyttet fra ren opgaveløsning, til at fortælle en historie hvor læseren selv deltage. Der er klare paralleller til bøger af "Du er helten i..."
typen.
Her er et par eksempler på computerspil der falder ind under kategorien "adventurespil":

Korsved-familien ("Rhamnaceae") rummer ca. 50 slægter og 900 arter, der er udbredt over det meste af Jorden. Det er træer, buske eller lianer. Arterne kan kendes på deres takkede, stilkede blade, som ofte har kraftige, paralllelle sidenerver. Frugterne kan være tørre (kapsler) eller saftige (bær). Her omtales kun de slægter, der omfatter arter, som kan have interesse i Danmark.

Rubén González (26. maj 1919 – 8. december 2003) var en cubansk pianist. Han lærte at spille klaver på musikkonservatoriet i Cienfuegos. Han læste medicin, men opgav studierne på grund af økonomiske problemer. I 1943 udsendte han sammen med Arsenio Rodríguez sit første album og blev hurtigt kendt i Cuba og andre dele af Latinamerika.
González gik på pension i slutningen af 1980'erne, men begyndte en ny karriere i 1996 da soloalbummet "Introducing Rubén González" blev udgivet. Det følgende år producerede den amerikanske musiker Ry Cooder "Buena Vista Social Club", hvor González, Compay Segundo, Ibrahim Ferrer, Omara Portuondo, Eliades Ochoa og flere andre cubanske musikere medvirkede. Wim Wenders producerede en Buena Vista Social Club (film)|biografisk film af samme navn]], hvilket gjorde González og hans kollegaer berømte over hele verden.
González' blev sidst set offentligt i Mexico og Cuba i 2002. Hans helbredstilstand blev dårligere og han fik ledbetændelse (artritis), samt problemer med lunger og nyrer.

Kalmia-slægten ("Kalmia") er udbredt med 6-7 arter i Nordamerika og på Cuba. Det er stedsegrønne buske med en kompakt vækst. Bladene er spredtstillede og elliptiske til lancetformede. Blomsterne er samlet i endestillede stande med 10-50 blomster. Kronen består af 5 sammenvoksede, hvide, lyserøde eller røde kronblade. Frugterne er 5-rummede kapsler med talrige frø. Alle dele af planterne er giftige.
Her omtales kun de arter, som dyrkes i Danmark.
<br>

Bjørne-banden (Engelsk: The Beagle Boys) er en bande fiktive kriminelle i Andeby, der som regel forsøger at plyndre Joakim von And. De optræder jævnligt i "Anders And & Co."-bladene samt i tv-serien "Rip, Rap og Rup på eventyr" ("DuckTales").
Bjørne-banden er skabt af Carl Barks. Første gang de sås i Danmark var i 1952. Banden består af tre til ti personer, i de senere år som oftest tre eller fire.
Bjørnebanditterne ligner hinanden til forveksling og er modelleret over beagle-hunde (jf. deres navn på engelsk). De er iført samme tøj: Blå bukser, rød sweater og blå kasket. På blusen har de fangenumre, der består af tallene 1, 6 og 7 i forskellige kombinationer, eksempelvis 167-671. Deres ansigter er forsynet med brillelignende masker med brede sorte ringe. De har skægstubbe for at understrege deres lurvethed.
De er som regel navnløse, men der optræder nogle gange en ældre bjørnebandit – sommetider kaldet "Brian Bjørn", andre gange kaldet "Dirk". Brian ses mest i Anders And-bladet, mens Dirk som oftest kan ses i Jumbobøger. Den ældre bjørnebandit bliver kaldt Brian Bjørn i historien "Her er dit liv, Joakim", og eftersom mange betragter "Her er dit liv, Joakim" som en kanoniseret historie, kaldes han oftest for Brian Bjørn.
Banden portrætteres forskelligt: Tit som en uduelig gruppe småforbrydere, men engang imellem også som underafdeling af en verdensomspændende organisation.
Tegneren Don Rosa giver i sin "Her er dit liv, Joakim" et bud på Bandens første møde med Joakim von And.
Banden blev i 1960'erne forsynet med tre nevøer med numrene 1, 2 og 3. De hed først Bamse-Banden, men gik over til at blive kaldt Bøllespirerne. De optræder i nogle serier, hvor deres onkler er hovedfigurer, men de optræder lige så ofte som skurke i historier om Grønspætterne, hvor de laver skarnsstreger for at forhindre spejdernes forehavende.
I tv-serien "Rip, Rap og Rup på eventyr" optræder syv navngivne bjørnebanditter. Derudover ser man også Bjørne-bandens mor, der godt kan lide at stjæle pelse og halskæder.

En af de specielle egenskaber ved planterne i Stenurt-familien ("Crassulaceae") er, at de har CAM-fotosyntese, der gør, at de kan gemme CO om natten. Om dagen omdannes CO til sukker via fotosyntesen.
Fordelen ved CAM-fotosyntesen er at planterne ikke mister vand ved fordampning om dagen og på grund af den lavere temperatur om natten vil den relative luftfugtighed være så høj, at de heller ikke mister vand om natten.
Familien er udbredt i tørre egne over hele kloden. Den er meget almindelig i Kaplandet og Mexico, mens der er få arter i Sydamerika og Australien. Den mangler helt i Polynesien. Her nævnes kun de slægter, der rummer arter, som er vildtvoksende eller dyrkede i Danmark.

Surkløver-familien ("Oxalidaceae") er en familie i Surkløver-ordenen (Oxalidales).

Storkenæb-familien ("Geraniaceae") er en familie af urteagtige planter (sjældnere buske). Alle arter indeholder tanniner. Bladene sidder spiralstillet og modsat. De er snitdelte med dybe flige eller regulære småblade. Blomsterne danner skærme, og de er 5-tallige og regelmæssige.

Mælkeurt-familien ("Polygalaceae") er en familie med 18 slægter og over 900 arter (nedenfor nævnes kun den ene slægt, som er hårdfør i Danmark). Det er træer, buske, stauder og enkelte lianer fra de tropiske og tempererede egne af verden.

Vortemælk-familien ("Euphorbiaceae") er udbredt over hele kloden undtagen de arktiske områder. Familien har ca. 320 slægter og 7900 arter. De har næsten altid hele blade, og i stænglerne findes karsystemer med mælkesaft eller garvestoffer. Blomsterne er oftest små med mere eller mindre reducerede kron- og bægerblade. Frugten er en kapsel eller spaltefrugt. I Danmark forekommer kun slægterne Vortemælk og Bingelurt, men flere andre slægter har stor økonomisk betydning.

Blærerod-familien (Lentibulariaceae) er en familie af kødædende planter, som findes over hele kloden på fugtig, næringsfattig bund. Her nævnes kun de to slægter, som er repræsenteret ved arter, der er vildtvoksende, eller som dyrkes i Danmark. 

Farvereseda ("Reseda luteola") eller farve-vau er en 40-150 cm høj, der f.eks. vokser på tør og stenet bund i grusgrave eller langs veje. Den ligner gul reseda, men har kortstilkede, linje- eller lancetformede blade og blomsterne er kun 4-tallige. Planten indeholder et gult farvestof, der bruges til stoffarvning. Den indeholder også flavonoidet luteolin, der udvindes af planten og bruges som en kraftig antioxidant. Navnet skrives også Farve-Reseda.
Farvereseda er en flerårig urt eller en toårig urt med en opret vækst. Planten danner det første år en bladroset, og det eller de næste år skyder blad- og blomsterbærende stængler til vejrs. Stænglerne er glatte og lysegrønne. Bladene sidder soredt, og de er linjeformede eller lancetformede med hel rand og ganske kort stilk. Over- og underside er ensartet lyst grågrønne. 
Blomstringen sker i juli-august, hvor de små blomster sidder samlet i en cylindrisk, opret klase. De enkelte blomster er uregelmæssige, 4-tallige og gule. Frugterne er kapsler med mange frø.
Rodnettet består af en spinkel, men dybtgående pælerod og forholdsvis få siderødder. 
Højde x bredde og årlig tilvækst: 1,50 x 0,25 m (150 x 25 cm/år).
Arten er knyttet til lysåbne voksesteder med gruset, gerne kalkrig bund over det meste af Europa, herunder også i Danmark, hvor den er temmelig almindelig på Bornholm og findes hist og her på Øerne og i Østjylland. Den er sjælden i Vest- og Nordjylland. Den vokser i Danmark på åben kalkbund eller tør, stenet bund i grusgrave, på affaldspladser, skrænter og langs veje.
På godsbanegårde i Niedersachsen findes den sammen med bl.a. slangehoved, bjergrørhvene, fladstrået rapgræs, klæbrig brandbæger, prikbladet perikon, pyrenæisk markarve, rejnfan, taghejre og toårig natlys.

Almindelig Blærerod ("Utricularia vulgaris") er en kødædende plante i blærerod-familien. Det er en vandplante uden rødder, men med hårformet fligede blade med fangstblærer, der kan fange mindre dyr som f.eks. dafnier. Blomsterne er samlet i en klase over vandoverfladen og består af gule blomster. Almindelig Blærerod vokser i stillestående vand i den nordlige halvkugles tempererede område.
Almindelig Blærerod er frit svømmende i vandet og har ingen rødder. Planten består af meterlange stængler med hårformet fligede blade. Hvert blad har desuden 5-50 fangstblærer. De helrandede, trådformede bladafsnit har i randen 10-20 børster. Bladenes antal af fangstblærer og børster kan anvendes ved bestemmelsen af arten i forhold til øvrige Blærerod-arter.
Fra de frit svømmende planter udgår oprette, bladløse stængler, der i spidsen har en klase af 6-10 store, gule blomster. Kronens underlæbe har tilbagebøjede sider og er 1-1,9 centimeter lang. Indgangen til kronens svælg er lukket af underlæbens pukkelformede "maske". Masken har røde striber, der leder insekterne ind i blomsten, for at muliggøre bestøvningen. Når et insekt sætter sig på underlæben, trykkes den ned således at insektet nu kan komme ind og suge nektar i sporen. Undervejs hertil støder det først mod støvfanget og derefter mod de to støvdragere.
Om sommeren dannes der særlige vinterknopper ("hibernakler") i spidsen af undervandsskuddene. Knopperne besår af små, kugleformet sammentrængte blade. Den øvrige del af planten dør bort om efteråret, mens vinterknopperne synker til bunds og overvintrer i dyndet. Næste forår stiger de op mod vandoverfladen og udvikler sig til nye individer. Arten kan således formere sig vegetativt og forekommer derfor ofte i tætte bestande.
Plantens fligede undervandsblade er besat med cirka 3 millimeter store fangstblærer. Disse fangstorganer er udformet som "ruser" med en klap, der slutter tæt til blærens munding og som kan åbne sig indefter i rusen. Indgangen til blæren er omgivet af stive, grenede hår, der som en tragt leder smådyr tæt på mundingen. Omkring mundingen findes nogle kirtler, der afgiver et sukkerholdigt sekret, der skal lokke smådyr tættere på. 
Inde i de tæt lukkede blærer pumpes vandet ud af små kirtelhår således at der opstår et undertryk. Vandet udskilles af andre kirtler på blærens yderside. Trykket fra det omgivende vand er dog ikke nok til at åbne den klap, der holder blæren lukket. Hvis et dyr, f.eks. en vandloppe, imidlerlertid kommer til at røre nogle specielle stive børstehår på klappens yderside, udløses derimod fælden og klappen åbner sig, hvorefter vandet strømmer ind i blæren. Dyret rives med af vandstrømmen og fælden klapper, idet klappen straks lukker sig igen. Dyret er derfor fanget i blæren. Det dør kort efter af iltmangel og opløses, så det kan udnyttes som næring for planten. 
Disse fangstorganer er ganske effektive. På et stort individ af Almindelig Blærerod har man fundet 150.000 små krebsdyr foruden andre små vanddyr.
I Danmark findes Almindelig Blærerod hist og her i vandhuller, søer og tørvegrave. Den blomstrer i juli og august.

Dafne-familien ("Thymelaeaceae") kan kendes på deres fiberrige bark. Arterne har ofte hele blade, som sidder modsat. Undersiden er lodden af silkeagtige hår. mange arter har bøjelige, næsten gummiagtige grene med en ubehagelig lugt. Dette stemmer godt sammen med, at de fleste er giftige. Familien har mange flere slægter end den ene, der er kendt her i landet.

Sølvbladfamilien ("Elaeagnaceae") består af buske og træer med meget små blomster. De har torne og skjoldhår og bladene er udelte uden fodflige. Sølvbladfamiliens arter bestøves med vinden og i Danmark findes i alt tre slægter, markeret med stjerne i listen herunder.

Bækarve-familien ("Elatinaceae") er oftest urteagtige planter fra fugtige biotoper. De har modsatte og mere eller mindre tandede blade. De små enkeltblomster er samlet i små hoveder. Her beskrives kun den ene slægt, der rummer arter, som er vildtvoksende i Danmark.

Græskar-familien ("Cucurbitaceae") er en stor familie med flere hundrede slægter. Den er især udbredt i troperne og subtroperne.

Kattehale-familien ("Lythraceae") er en plantefamilie, som er udbredt over hele verden – dog ikke i de tørreste og koldeste egne. Det er urter til træer, som kan genkendes på deres modsatte blade, som mangler kirtelprikker. Blomsterne har furede bægre og 10 eller flere støvdragere. Frugten er en kapsel. Her omtales kun de slægter, der er repræsenteret ved vildtvoksende eller dyrkede arter.

Neurotransmittere eller signalstoffer er kemiske stoffer, som frigøres i synapser og overfører signalet fra en neuron til en anden neuron, til en muskelcelle eller til en kirtelcelle via for eksempel en receptor.

Thalidomid er et lægemiddel, som blev udviklet i slutningen af 1950’erne af det tyske medicinalfirma Grünenthal. Præparater indeholdende Thalidomid blev solgt under forskellige navne som Contergan i Tyskland, Neurosedyn i Sverige og Neosedyn i Danmark. Medicinen blev markedsført som et ufarligt beroligende og kvalmestillende middel, men viste sig senere at kunne give særdeles alvorlige fosterskader. Thalidomidskandalen førte til mere end 10.000 misdannede børn i 46 lande. 
Fosterskaderne viste sig som manglende eller kraftigt deformerede lemmer, og somme tider også som skader på øjne, ører og indre organer. De hyppigst ramte var mødre, som havde indtaget præparatet få gange i løbet af de første måneder af graviditeten. Ved længerevarende brug af Thalidomid sås aborter eller dødfødte børn. Skaderne skyldes, at Thalidomid hæmmer væksten af blodkar i vævet, når et organ vokser, og samtidig hæmmer væksten i de lange rørknogler, som findes i arme og ben.
I Danmark kom midlet i handelen i marts 1959, og på det tidspunkt var de første rapporter om nerveskader på patienter allerede dukket op i Tyskland. Det første rapporterede tilfælde af en misdannet nyfødt skete i maj 1961 i Australien, og den første videnskabelige artikel om misdannede nyfødte blev offentliggjort i september 1961 i Tyskland.
Sagen eksploderede i tysk presse i slutningen af november 1961, og midlet blev hurtigt taget ud af handelen, også i Danmark. Men i Danmark blev sagen dysset ned og holdt hemmelig for offentligheden i flere måneder. 
De danske apoteker blev først orienteret den 30. december 1961 om, at præparatet var udgået, og landets læger blev først orienteret i midten af februar 1962. Det skete i en lille artikel i Ugeskrift for Læger, som var mærket med "Omtale i dagspressen frabedes".
I november 1961 blev Thalidomid trukket tilbage fra blandt andet det tyske og britiske marked af distributørerne. I maj 1962 udsendte de britiske myndigheder en advarsel. I USA, Frankrig og DDR godkendte myndighederne aldrig midlet.
I Danmark har der formentlig været cirka 20 tilfælde af misdannede fødte. Der er kun seks kendte levende ofre i dag.
Steen Jørgensen fra bandet Sort Sol er et kendt offer for bivirkningerne af thalidomid, da han manglede det nederste af sin venstre arm ved fødslen.
I dag har man genoptaget brugen af midlet i mindre omfang, for eksempel i behandlingen af spedalskhed (lepra).

En mikroprocessor er den elektroniske komponent, der styrer processerne i et logisk elektronisk kredsløb ved afviklingen af maskinkode-instruktioner.
Begrebet mikroprocessor dækker over, at alle CPU-funktioner er sammenbyggede i samme halvlederchip.
De første datamater var opbygget af diskrete komponenter, og de enkelte elementer af datamaten var opbygget særskilt. Disse elementer omfatter f.eks. CPU, microprogramlager, registre m.v.
I 1971 udvikledes verdens første "single chip CPU", Intels 4004. Det var en 4-bit processor med en klokfrekvens på 740 kHz, og 2.300 transistorer.
Set med nutidens øjne er det ikke imponerende, men det var starten på en æra uden sidestykke.
I 2011, 40 år efter starten, er man oppe på 64-bit med en klokfrekvens på 3,4GHz og millioner af transistorer. 

PSI eller psi har flere betydninger:

My kan henvise til flere artikler:

PSI (Pounds per Square Inch) er en enhed der bruges til at måle lufttryk i fx et bildæk. PSI angiver trykket i Avoirdupois pound-force (lbf) pr. engelske kvadrattommer.
1 PSI = formula_1 ≈ formula_2 ≈ 6894,757 N/m²
1 Bar tryk = 14,504 PSI
PSI skrives ofte misforstået som det græske bogstav Psi.

Den grundlæggende SI-enhed for masse er kilogram (symbol kg).
Kilo er et præfiks, der betyder 1.000. Et kilogram er altså 1.000 gram.
Kilogrammet er, som meteren tidligere var, en enhed der er defineret ud fra en prototype, og både det originale kilogram-lod og meterstaven opbevares i Paris
En meter har senere fået en mere reproducerbar definition, men man har stadig ikke fundet nogen reproducerbar erstatning for kilogram-loddet i Paris. Kilogrammet er således den sidste SI-enhed, der er defineret ud fra en bestemt genstand (et artefakt).
En mere generel definition af kilogrammet er ønskelig, således at man ikke er afhængig af et bestemt lods skæbne. Man kan forestille sig kilogrammet fastlagt ved at fiksere en naturkonstant til en bestemt talværdi. En anden mulighed er at definere kilogrammet ud fra atommasser (se også atommasseenhed).
Problemet med sådanne generelle definitioner har indtil nu været, at de ikke giver samme nøjagtighed som den nuværende kilogramdefinition. Det er fordi man kan veje et lod med større præcision, end den præcision man hidtil har kunnet bestemme de relevante konstanter med.
Den oprindelige definition af grammet var massen af 1 cm³ vand. Men man gik hurtigt over til prototypelodder, da den oprindelige definition ikke er så entydig som man skulle tro.
Der er fremstillet et antal identiske eksemplarer af den internationale kilogram-prototype. Disse kopier opbevares, og bruges, på de forskellige landes nationale institutter for videnskabelig måling, som fx PTB i Tyskland og NIST i USA. I Danmark varetages denne opgave af firmaet Dansk Fundamental Metrologi A/S, som ligger på Danmarks Tekniske Universitet i Kongens Lyngby. Den danske prototype bliver med flere års mellemrum sammenlignet direkte med det originale lod i Paris, hvorved sporbarheden sikres.

Blomstersiv-familien ("Scheuchzeriaceae") er en plantefamilie, der kun indeholder en slægt, hvori der kun findes en art.

Andemad-familien ("Lemnaceae"). Efter moderne fylogenetisk forskning placeres planterne nu i Arum-familien.

Hestehale-familien ("Hippuridaceae") har meget reducerede blomster, hvilket har ført til den isolerede stilling i traditionel systematik (Cronquists system). Nyere molekylære studier viser, at slægterne i Hestehale-familien fylogenetisk skal placeres i Vejbred-familien ("Plantaginaceae").

Iris-familien ("Iridaceae") er en plantefamilie med 66 slægter og 2.025 arter. Det er urteagtige planter, hvis rødder danner mykorrhiza. Bladene har ens over- og undersider, og de sidder i to rækker. Blomsterne er oftest store. Her nævnes kun de slægter, der er repræsenteret ved arter, som er vildtvoksende i Danmark, eller som dyrkes her.

Vegetationsøkologi handler om planternes indbyrdes forhold og om deres forhold til jordbundsforholdene, klimaforholdene, planteæderne, rovdyrene og nedbryderne. Enhver vegetation er det foreløbige resultat af en række bevægelige balancer, homøostase, hvor alle faktorer har en indvirkning på tilstanden, som den ses lige nu. 
De "abiotiske" forhold (dvs. de ikke-levende omgivelser) har stor betydning for diversiteten af forskellige plantesamfund. Det drejer sig i første række om de topografiske vilkår, jordbundsforholdene og klimabetingelserne. I nogle sammenhænge medregner man påvirkningen fra menneskelig udnyttelse af området med som en abiotisk faktor. Allerede i 1978 inddelte Heinz Ellenberg disse faktorer på følgende måde:
Af disse grunde vil den stedlige vegetation ofte have karakter af en mosaik af plantesamfund. Det medfører, at de biologiske vilkår får en betydelig vægt i vegetationens sammensætning. Konkurrencen mellem de samboende plantearter, trykket fra planteæderne og de mange snyltere, rovdyrenes påvirkning af planteæderne og planters, bakteriers og svampes symbiotiske støtte til hinanden giver hver biotop en grad af dynamik, som er med til at drive successionen videre.
Det betyder også, at vegetationens egen forhistorie har betydning for, hvad der er blevet ud af den indtil nu. Vegetationen er under konstant forandring, fordi den samlede virkning af alle de nævnte faktorer fremtvinger små ændringer hen mod den vegetation, som er den mest varierede, mest stabile og mest tilpassede på stedet. Denne vegetation kaldes klimaks. I Danmark vil klimaksvegetationen formentlig være blandet løvskov over det meste af landet. Der vil være undtagelser: de åbne vandflader, skrænterne og strandene f.eks., men ellers vil alt være dækket af en skovtype, som er domineret af Småbladet Lind ("Tilia cordata") på de bedste jorder og Eg ("Quercus") på de ringere. Dette dominansforhold vises grafisk på de såkaldte økogrammer, hvor plantearterne er anbragt i et koordinatsystem med syre/base forhold på den ene akse og fugtighed/tørke på den anden.
Disse vegetationer optræder først og fremmest på steder, der har en mere eller mindre fugtig jordbund, og som ligger i havpåvirkede egne med mildt tempereret klima uden egentlige tørkeperioder. Her finder man:

Muld er den jordbundstype, der opstår, når de store regnormearter blander råjord med omsatte, organiske rester. Der er række betingelser, der skal være i orden, for at en jord kan have en bestand af regnorme:
Hvis bare én af disse betingelser ikke bliver opfyldt, uddør regnormene hurtigt, og jorden ændrer sig til den type, som hedder morr.
Muld er en jordtype, som det er vigtigt for dyrkeren at få eller vedligeholde. Den har nemlig en række egenskaber, der gør, at planter trives godt i den. Den danner meget let krummestruktur, og det høje antal bakterier og regnorme gør strukturen stabil. Porefordelingen i muld er gunstig, for den har en stor andel af netop de porestørrelser, som nok fastholder vandet trods tyngdekraften, men som alligevel gør det tilgængeligt for rødderne. Det høje indhold af kolloider (humus og ler) gør det muligt at opbevare en gødningsreserve midlertidigt i jorden. Og endelig gør den store biodiversitet i mulden, at der altid er rovdyr parat til at balancere ædetrykket fra eventuelle skadedyr.
Muld er en betegnelse, der er almindeligt brugt – både i daglig tale og blandt jordbrugere. Inden for geologien kaldes typen brunjord, da man her også ser på de dybere lag af jorden. Muld (og dermed brunjord) er mest udbredt i Østdanmark på oprindelig lermoræne.

Bytinget var i gammel tid åbne retsmøder, der foregik i det fri, og det var samtidig et fælles mødested for alle byens indbyggere.
Det handlede mest om offentliggørelse og nyhedsformidling, tinglysning af ejendom, vurdering af ejendom, arvesager og skudsmål. 
For at opnå borgerskab i en anden by skulle tinget på fire på hinanden følgende møder erklære at den pågældende var en pæn og agtværdig borger. 
"Stokkemænd eller Tinghører":
I Jyske Lov bruges det om dem der af retten er udpeget til at vidne eller sørge for dommens efterlevelse – Hvis fremmødet på tinget ikke var så stort blev det efter middelalderen almindeligt at et antal af egnens beboere blev udskrevet til at møde op for at bevidne hvad der fandt sted. 
"Tingvidne" : enten vidner der førtes på tinget, eller mere alm. en erklæring af tinghørerne om hvad de har overværet på tinge. – I nyere tid er det et dokument med et referat af en vidneførsel.
Bytinget blev ledet af Byfogeden.
Henvisninger/kilder

Byfogeden var oprindelig kongens mand i lokalsamfundet, kendt fra 1400-tallet. 
I 1500-tallet blev han leder af bytinget og begyndte at fungere som dommer.
I 1600-tallet var det (i købstæderne) magistraten og byfogeden, der i fællesskab varetog administration og retsudøvelse. 
Det var i reglen en respekteret borger af købmandsstanden, der varetog embedet, og han var tit medlem af magistraten, både før og efter tiden som foged.
Efterhånden samles de fleste af byens administrative funktioner i embedet, og han bliver i løbet af 1700-tallet den første professionelle embedsmand i lokalsamfundet.
Det var mange og forskelligartede funktioner, han kom til at varetage: Han var dommer i både byting og fogedret, han var auktionsholder, varetog boskifte og tinglysningsvæsen, og fra 1701 fungerede han som politimester og i mange tilfælde også som både magistrat og byrådsformand.
I 1736 kom en forordning om, at dommere skulle gennemgå en juridisk eksamination, men det slog kun langsomt igennem, idet kongen ofte valgte efter indstilling fra stiftamtmanden, som ofte tog lokale hensyn.
Det var også stiftamtmanden, der havde tilsyn med underretterne.
Før 1919 var herredsfogeden både politimester og dommer. Hvis der var en købstad i retskredsen, så var i tiden 1868-1919 herredsfogeden også kongevalgt borgmester for staden. I denne periode varetog herredsfogeden altså de funktioner, som byfogeden tidligere havde haft.

Fedtmule er en tegnefilm- og tegneseriefigur i Walt Disneys Mickey Mouse-univers. Han er meget klodset og naiv og en lille smule dum, men er ellers venlig. 
Fedtmule optrådte første gang i 1932 under navnet Dippy Dawg som birolleindehaver i filmen "Mickey's Revue". Senere blev han til Dippy the Goof, og efter filmen "Goofy and Wilbur", slet og ret Goofy. Han var mest bi-figur til Mickey, men på grund af en stor popularitet blev der lavet film med ham som hovedfigur. For mange er det nok især "trio-filmene" fra 1930'erne med Mickey, Anders And og Fedtmule, hvor den høje ranglede figur med den fjogede latter har sine uforglemmelige øjeblikke, men hans solofilm har også sine lyse øjeblikke ligesåvel de mange film, hvor han optræder side om side med den hidsige and.
Hans stemme med latteren blev indtalt af Pinto Colvig, og på det tidspunkt, hvor hver af animatorerne hos Disney fik ansvaret for hver deres figur, var det Art Babbitt der fik Fedtmule. Siden Pinto Colvigs død har der været mange andre til at lægge stemme til Fedtmule, men den, der bliver brugt mest til at lave hans stemme i dag, er tegnefilmsdubberen og komikeren Bill Farmer. I Danmark har der været tre der har lagt stemme til ham. De tre er Timm Mehrens, Martin Brygmann og Johan Vinde. Johan Vinde lægger stadig stemme til ham.
Disney mistede snart interessen for ham, og han blev siden mest brugt som figur i sportsparodier og samfundsoplysende film. Han har så fået en renæssance i tv-serien Max og Mule, hvor han har fået en søn. Max og Mule varede fra 1992 til 1993.
I tegneserierne var han også i starten bifigur, men der blev så lavet adskillige serier med ham som hovedperson, hvor han ofte ender med at få en belønning, fordi hans klodsethed utilsigtet forpurrer en skurks forehavende eller afværger en katastrofe.
I 1965 introduceredes Super-Mule (på engelsk: Super Goofy) som Fedtmule forvandler sig til ved at spise magiske jordnødder. Det er en parodi på superheltene, og han har utrolige kræfter, røntgenblik, superhørelse og kan flyve ligesom Superman. Hans svaghed er, at jordnødderne kan holde op med at virke lige pludselig, så han bliver Fedtmule igen, men han vinder altid over skurkene til sidst. Denne superhelt var en hyppig hovedperson i månedshæfterne.

Habsburg eller Huset Habsburg er et af Europas fyrstehuse. Navnet stammer fra familiens hovedsæde i det tolvte og trettende århundrede borgen Habichtsburg (= Høgeborgen) i Schweiz.
Habsburgerne har hersket som hertuger (1282 – 1453), ærkehertuger (1453 – 1804) og kejsere (1804 – 1918) af Østrig, konger af Ungarn, af Spanien (1516 – 1700) og som tysk-romerske kejsere i flere århundreder indtil 1806.
De spanske habsburgere blev med tiden temmelig indavlede. I 1979 udgav Spanien fem frimærker til minde om de habsburgske konger. Hos alle fem ses den kendte "habsburgske underlæbe".
 Albert E. Chudley: "Genetic landmarks through philately – The Habsburg jaw", Clin Genet 1998: 54: 283–284.

Clusiaceae er en plantefamilie, der er udbredt i alle tropiske områder. Den omfatter 27 slægter med mere end 1000 arter. Det er træagtige planter, som indeholder flavoner og ellaginsyre. Bladene er modsatte og ofte helt flade med helrand og kirtler i prikker eller rækker. Blomsterne er 4- eller 5-tallige. Frugterne er bær eller samlefrugter. Her omtales kun den ene slægt, der er repræsenteret ved arter, som dyrkes i Danmark..

Trier er Tysklands ældste by, beliggende ved floden Mosel i staten Rheinland-Pfalz og i nærheden af grænsen til Luxembourg.
Under Julius Cæsar lagde romerne de keltiske trevanere under sig mellem 58 f.Kr. og 50 f.Kr. Da de romerske provinser blev reorganiseret i år 16 f.Kr., besluttede Augustus, at Trier, da kaldt Augusta Treverorum, skulle være regionshovedstad. Fra år 259 til 274 var Trier hovedstad for den galliske del af romerriget.
Byen er kendt for sine velbevarede romerske bygninger, blandt andet Porta Nigra, den bedst bevarede byport nord for Alperne, et fuldstændigt amfiteater, ruiner af romerske bade, og den store,såkaldte basilika, den romerske kejser Konstantin den Stores tronsal, som i dag er en luthersk kirke.
Trier er det ældste bispesæde i Tyskland. I middelalderen var ærkebiskoppen af Trier også en betydningsfuld fyrste, der kontrollerede landområder fra den franske grænse til Rhinen. Han var en af de syv kurfyrster, som kårede kejsere af det tysk-romerske rige.
Trier er også fødested for filosoffen Karl Marx.
Trier set fra Mariensäule monumentet 

Holland (eller Nederlandene (formen "Nederland" er også korrekt, men bruges stort set ikke); ) er et konstitueret land i Kongeriget Nederlandene bestående af tolv provinser i Vesteuropa og tre øer i det Caribiske Hav. Den europæiske del grænser mod nord og vest til Nordsøen, Belgien mod syd og Tyskland mod øst; og deler sine maritime grænser med Belgien, Tyskland og Storbritannien.
"Se afsnittet navneskik om brug af navnene Holland og Nederlandene."
Landet er det tættest befolkede i Europa (bortset fra småstaterne Monaco, Vatikanstaten, Malta og San Marino). Det er også et af verdens lavestliggende lande, hvilket navnet Nederlandene henviser til. 26% af landet er indvundet ved inddæmning og beskyttet af diger. Nederlandene har 17 122 000 indbyggere (juni 2017), der kaldes nederlændere eller hollændere. De bebor et landareal på 33.718 km².
Amsterdam er den officielle hovedstad, mens Haag ("Den Haag") er sæde for regeringen og parlamentets to kamre: Eerste Kamer og Tweede Kamer. Haag er også hjemsted for Den Internationale Domstol og Den Internationale Straffedomstol.
Navnet Holland kommer fra oldfrankisk 'holt-land' ('træ-land') og refererer til, at området var dækket af skov.
Nederlandene betyder enten de "lavtliggende lande", der henviser til landskabet omkring deltaerne fra floderne Eems, IJssel, Rhinen, Maas og Schelde, eller de "nedre lande", henvisende til områderne omkring Rhinens nedre løb, i modsætning til de øvre dele i Tyskland.
Holland er et almindeligt navn for Nederlandene i daglig tale i Danmark. Men det egentlige Holland omfatter kun de to provinser Noord-Holland ("Nord-Holland") og Zuid-Holland ("Syd-Holland") (tidligere provinsen Holland). Dog svarer nutidens Holland omtrent til det historiske Kongeriget Holland. Noord-Holland og Zuid-Holland har de vigtige byer Amsterdam, Rotterdam, Haag, Leiden, Delft m.fl. kom til at dominere landets økonomi og handel, og i nogle lande blev Holland synonymt med Nederlandene.
På nederlandsk skelner man konsekvent mellem Holland (de to hollandske provinser) og Nederlandene (hele landet).
På dansk kaldes landet overvejende "Holland" i almindelig tale, mens "Nederlandene" bruges i mere præcise sammenhænge, i officielt sprog og af mange der beskæftiger sig med nederlandsk sprog og kultur. Den forkortede form "Nederland" bruges stort set ikke på dansk (men er med i Retskrivningsordbogen). De fleste nederlændere opfatter det som ukorrekt at kalde landet Holland, og også flamlændere protesterer mod at deres nederlandske sprog benævnes hollandsk. 
En EU-vejledning for udformning af EU-publikationer fastsætter, at landets almindelige geografiske navn skal angives som "Nederlandene" og det officielle protokollære navn som "Kongeriget Nederlandene" i dansksprogede EU-publikationer. Vejledningen anfører i en note: "Brug »Nederlandene«, ikke »Holland«, som kun er en del af Nederlandene (består af to provinser)."
Problematikken er et pars pro toto. og kan sammenlignes med England kontra Storbritannien.
I middelalderen var de historiske Nederlande, hvor Beneluxlandene nu ligger, primært en del af det Tysk-Romerske rige. Det bestod af adskillige amter, grevskaber og stifter, der i løbet af 1400-tallet blev samlet i ét område af hertugerne af Burgund.
Omkring 1500 kom hele området under huset Habsburg, efter at Maria af Burgund (farmor til Christian den 2.'s dronning Elisabeth af Burgund) havde giftet sig med den tysk-østrigske kejser Maximilian 1.. Det var habsburgerne, der samlede de 17 nederlandske provinser til ét område. Derved blev lensbåndene til det Tyske Rige svagere. 
Da Habsburgfyrstehuset i midten af 1500-tallet blev delt i en spansk og østrigsk gren, kom de samlede Nederlande under Filip 2. af Spaniens herredømme. 
I det økonomisk vigtige område med dets mange byer – Nederlandene alene stod for en tredjedel af den spanske krones indtægter – trivedes den reformerte Calvinisme. Den stærkt katolske Filip 2. satte en kraftig modreformation i gang og sendte flere hære til Nederlandene. Kongens forsøg på vidtgående centralisering og en voldsom forhøjelse af skatterne førte til en åbenlys borgerkrig mod Spanien i sidste halvdel af 1500-tallet. Anledningen til opstanden var bl.a., at hele befolkningen i 1568 var lyst i band for kætteri. 
Den 26. juli 1581 fremkom en uafhængighedserklæring fra de syv nordlige provinser, der dannede Republikken Nederlandene ("Republiek der Zeven Verenigde Nederlanden" , latin: "Belgica Foederata"). Området svarer stort set til den nuværende stat Nederlandene. En stor del af de sydlige besatte provinsers befolkning flygtede nordpå, bl.a. efter spaniernes erobring af havnebyen Antwerpen i 1585. Republikken blev formelt anerkendt som et selvstændigt land i 1648 ved den Westfalske Fred. De sydlige Nederlande foreblev under spansk herredømme, kom senere under østrigsk-habsburgsk herredømme og dannede først i 1830 den moderne nation Belgien. 
I 1600-tallet og til slutning af 1700-tallet blev Republikken af de Syv Forenede Nederlande en af de førende søfartsnationer og vigtigste økonomiske kræfter i Europa med Amsterdam som nyt centrum for verdenshandelen. Der blev oprettet kolonier og handelsstationer over hele kloden som handelsstationen Nieuw Amsterdam, som senere hen blev omdøbt til New York, opdagelsen af Australien, som blev kaldt for Nieuw Holland, samt etableringen af en storkoloni i det nuværende Indonesien. 
Samtidig med den økonomiske himmelflugt blev Republikken toneangivende hvad angår kunst, kultur, arkitektur og filosofi. Malere som Johannes Vermeer og Rembrandt og filosoffen Spinoza er nogle af de vigtigste navne i, hvad der senere er blevet kaldt Guldalderen (De Gouden Eeuw). Det var formentlig i denne periode, at det vestlige område Holland var så dominerende, at dets navn for mange blev synonymt med hele landet.
Republikken af de Syv Forenede Nederlande ophørte formelt i 1794, da Frankrig invaderede landet og statholderen Willem 5. af Orange flygtede til Storbritannien. Med fransk støtte blev der oprettet en fransk satellitstat, den Bataviske Republik (1795-1806). Den franske kejsers bestræbelser på centralisering førte i 1806 til oprettelsen af vasalstaten Kongeriget Holland (1806-1809) med Napoleons lillebror Ludvig Bonaparte som konge. I 1809 blev landet indlemmet i Frankrig, og det forsvandt en kort periode fra verdenskortet.
I 1814 blev de nordlige og sydlige nederlandske provinser genforenet under betegnelsen Kongeriget Nederlandene. De sydlige områder løsrev sig i 1830 under navnet Kongeriget Belgien. I 1839 blev den endelige grænse mellem Nederlandene og Belgien fastlagt ved traktat, hvorved Belgien afstod den østlige del af provinsen Limburg.
Nederlandene undgik 1. verdenskrig, men blev besat under 2. verdenskrig, og nederlændere oplevede voldsom hungersnød i det sidste krigsår. Efter krigen var landet medstifter af Beneluxunionen og den Europæiske Union. I 1953 blev landet voldsomt oversvømmet, og store dele af det sydvestlige Nederlandene, især provinsen Zeeland, kom til at stå under flere meter havvand, og mange mistede livet.
De Nederlandske Antiller ophørte d.11. oktober 2010 med at eksistere som en administrativ enhed. Øerne fik fra denne dato ny status indenfor Nederlandene: Bonaire, Sint Eustatius og Saba udgør herefter en del af selve Nederlandene som særlige kommuner, mens Curaçao og Sint Maarten har opnået status som selvstændige lande i Kongeriget – samme status som Aruba fik i 1986. 
Nederlandene har været et konstitutionelt monarki siden 1815. Det var republik fra 1581 til 1806 (og var besat af Frankrig mellem 1806 og 1815).
Kong Willem-Alexander af huset Oranje-Nassau har været landets statsoverhoved siden 2013. De nederlandske regeringer består af en koalition, da et enkelt politisk parti aldrig har haft politisk flertal. Formelt er det kongen, som udpeger regeringen. I praksis bliver der efter hvert parlamentsvalg dannet en koalitionsregering efter forhandlinger imellem partierne, som kan tage adskillige måneder. Den vælges så officielt af kongen. Regeringslederen, som kaldes "ministerpræsident" eller "premier", er normalt lederen af det største parti i koalitionen.
Siden 2010 er Mark Rutte ministerpræsident. Han er fra VVD (liberalisterne), og det danner en koalition med CDA (kristendemokraterne). Desuden er PVV (Frihedspartiet) støtteparti for regeringen i parlamentet. Ruttes forgænger som ministerpræsident var Jan Peter Balkenende fra CDA, der var ministerpræsident siden 2002.
Parlamentet består af to huse. Der er 150 medlemmer i underhuset ("Tweede Kamer"), som vælges hvert fjerde år i direkte valg. Der er 75 medlemmer i det mindre vigtige overhus ("Eerste Kamer"), som vælges indirekte af tolv provinsparlamenter. De to kamre kaldes samlet for "Staten-Generaal". Provinsernes parlamenter vælges som underhuset: hvert fjerde år ved direkte valg.
Provinserne Noord-Holland, Zuid-Holland, Zeeland, Friesland og Groningen er meget flade landområder. Omkring halvdelen af landets areal ligger mindre end 1 meter over havet, og 38 % ligger under havet. Et omfattende system af diger beskytter disse områder mod oversvømmelse, og et stort antal pumpestationer holder grundvandsstanden nede. Store arealer bl.a. hele Flevoland og store dele af Noord-Holland og Zuid-Holland er inddæmmet og tørlagt hav – poldere. Det højeste punkt, Vaalserberg, ligger i det sydøstlige hjørne af landet og er 321 m over havet.
Landet deles i tre hovedområder af floderne Rhinen (Rijn), Waal og Maas. Floderne danner både naturlige, kulturelle og dialekgrænser.
Den dominerende vindretning er sydvest, hvilket giver et moderat kystklima med kølige somre og milde vintre.
Holland har historisk været en stærk handelsnation og har derfor i mange perioder været blandt verdens rigeste lande. Det var blandt andet hollænderne, der opfandt aktiemarkedet.
I dag er landet verdens 16. største økonomi og er blandt andet hovedsæde for en række internationale koncerner. Ikke mindst Royal Dutch Shell, Vitol, ING Group og Philips. Økonomien voksede især i 1990'erne, men landet har som de fleste andre europæiske lande været hårdt ramt af den økonomiske krise, der for alvor satte ind i 2008. Selv om arbejdsløsheden fortsat er relativt lav, har man siden 2011 oplevet en negativ vækst i økonomien. Det skyldes blandt andet en vigende indenlandsk efterspørgsel som følge af større boligudgifter i kølvandet på bankernes økonomiske udfordringer. 
For at holde lønningerne nede og dermed bevare konkurrenceevnen afholdes der løbende trepartsforhandlinger i Sociaal Economische Raad mellem regering, arbejdsgivere og arbejdstagere. 
Serviceindustrien står for næsten tre fjerdedele af økonomien, mens industrien står for omtrent en fjerdedel. Kun ca. 2 % kommer fra landbruget.
De største eksportmarkeder for nederlandske varer er:
Importen kommer primært fra følgende lande:
Økonomien er bredt funderet på en række sektorer med særlige geografiske specialiseringer knyttet især til landbrugssektoren. Fx en stærk mejeriklynge og en blomsterklynge. 
Derudover har Holland en klynge knyttet til det maritime område, især shipping, og er blandt verdens førende. Den hænger ikke mindst sammen med havnen i Rotterdam, der er Europas største.
I den østlige del af landet er der ligeledes en klynge koncentreret omkring IT og produktion af halvledere.
Derudover er landet en stor energiproducent som følge af dets andel i energiforekomsterne i Nordsøen. Det gælder ikke mindst indenfor naturgas, hvor landet er Vesteuropas næststørste gasproducent, med ca. 30 % af produktionen i EU. Hollænderne selv bruger ca. to tredjedele af produktionen og eksporterer resten. Det gør dem til den 5. største eksportør af naturgas. Infrastrukturen omkring varme og madlavning er har naturgas som den primære energikilde.
Nederlandene er inddelt i tolv provinser ("provincies"): 
Provinserne består af i alt 388 kommuner ("gemeenten") per 1. januar 2017. Den nyeste kommune er Meierijstad. Derudover er landet inddelt i 24 vandadministrationer ("waterschappen") (1. januar 2014), hvis grænser ikke svarer til provins- eller kommunegrænserne.
Blandt særlige specialiteter er sirupsvaflerne stroopvaffel og cremebollen puddingbroodje. Desuden har landet et mejeriprodukt a la yoghurt kaldet vla. Landet er desuden et af de få steder i verden, udover Norden, hvor saltlakrids er udbredt, ligesom sauerkraut spises. Landet har tradition for pandekager, både søde til dessert og madpandekager med bacon, skinke, grøntsager eller ost. Der fremstilles berømte oste som gouda fra byen af samme navn, Leydenost med kommen produceret omkring Leiden samt edam fra byen af samme navn. Beemsterost (fra Beemster) og Leerdammer er fra Zaan-området i Noord-Holland.
De mest berømte nederlandske forfattere er Joost van den Vondel, Multatuli, Harry Mulisch og Gerard Reve. Romanen "Opdagelsen af himlen" af Harry Mulisch anses for at være den bedste nederlandske roman. Den mest berømte nederlandske børnebogsforfatter er Annie M. G. Schmidt.
Geert Mak (f. 1946) er en fremragende essayist, der både skildrer Nederlandenes nyere historie, har skrevet indsigtsfuldt om Amsterdam og skildret USA og Europa i fine rejseskildringer. En del af Maks bøger er oversat til dansk.
I et nederlandsk pas står på estisk, rumænsk, slovakisk og ungarsk stadigvæk noget der svarer til ’Kongeriget Holland’, men det skal fra 2011 erstattes af noget, der svarer til det korrekte ’Kongeriget Nederlandene’. På nederlandsk hedder det "Koninkrijk der Nederlanden". 
Det nederlandske senat, Generalstaternes Førstekammer, har i december 2010 enstemmigt vedtaget, at den fejlagtige betegnelse ’Holland’ fra 2011 ikke må bruges mere i et officielt dokument som et pas. På estisk kommer det for eksempel til at hedde Madalmaade Kuningriik i stedet for Holandi Kuningriik og på ungarsk Németalföldi Királyság i stedet for Holland Királyság 

Vintergrøn-familien ("Pyrolaceae") var under Cronquists system en familie med 4 slægter. Undertiden var otte slægter i Snylterod-familien "Monotropaceae" også inkluderet. I det nuværende, fylogenetiske system henføres alle til Lyng-familien ("Ericaceae")

Havebrug er – strengt taget – en proces, hvor fødevarer frembringes ved intensiv dyrkning af visse planter. 
I videre forstand omfatter havebrug også den æstetisk betonede dyrkning af træer, buske, lianer, stauder og énårige planter.

Proveniens (af latin: "pro-venire" = komme fra, stamme fra) betegner inden for biologien den bevoksning, en bestemt plante (eller dennes frø) kommer fra. Man bruger også følgende andre betegnelser om det samme: herkomst, frøkilde, økotype.
Ofte vil man anbefale lokale provenienser, altså f.eks. danske provenienser til brug i Danmark. Det sker ikke af lokalpatriotiske grunde, men fordi de lokale nicheforhold har medført en udvælgelse i populationens arvemasse, som gør de overlevende individer bedst egnede til forholdene på stedet. Særligt er tilpasningen til løvspring og løvfald et problem. Hos tjørn er tilpasningen vistnok ikke genetisk men skyldes en besked fra moderplanten til frøet.
Også blandt eksotiske arter kan egenskaberne hos de enkelte populationer være så forskellige, at proveniensvalget er afgørende for kvaliteten af plantematerialet. Som et eksempel kan det nævnes, at proveniensen "Tlugi, Ambrolauri" fra Georgien på Kaukasusbjergenes nordside giver langt mere kompakte og sunde juletræer af Nordmannsgran ("Abies nordmanniana") end proveniensen "Ardanuc, Artvin" fra de samme bjerges sydskråninger i det østlige Tyrkiet. Det skyldes nok at klimaet er mere køligt i forhold til breddegraden på en nordside.
Blandt de indførte træarter så er de bedste provenienser som regel de steder, hvor arterne har overlevet istiden i et refugium, da planterne på de steder har større genetisk variation og dermed større tilpasningsevne.
I skovbruget er proveniens-forskning en afgørende vigtig disciplin, da man herved kan udvælge de træer der giver den bedste vækst i det danske klima. F.eks. har et meget anvendt tømmertræ som Rødgran et stort udbredelsesområde fra Nordnorge til Sortehavet, men det er træer fra bestemte delområder i dette store område der giver det bedste udbytte i Danmark. Gruppering af træer efter proveniens i forstbotanikken er uhyre systematisk og grundigt, men giver som regel ikke anledning til nye taksonomiske betegnelser.
Indenfor gartneri-branchen er proveniens-forskning også en vigtig disciplin, da det kan være med til at indføre nye mere hårdføre "sorter" i f.eks. dansk klima som ikke ellers kan trives hos os. Her ser man imidlertid ofte at planter fra en given proveniens betegnes som en ny sort eller såkaldt cultivar, eller de gives et særligt markedsføringsnavn.
Der er dog stor forskel på proveniens-forskningen indenfor disse 2 områder da man i skovbruget har en omdriftstid på adskillige årtier, ofte 40-60 år, mens udskiftning af haveplanter typisk sker med et interval på 3-15 år.

Lilje-familien ("Liliaceae") er en stor familie med mange arter, som især findes i Østasien og Nordamerika. Det er mere eller mindre knolddannende løgvækster, der kan kendes på deres temmelig store, ofte regelmæssige, undersædige og tvekønnede blomster med seks frie (tre ydre og tre indre blosterblade) og seks støvdragere og ofte plettede blosterblade og støvblade (3+3 i to kranse) med støvtråde hæftet tilmidten af støvknapperne. Frugten består af en beskyttende kapsel som beskytter frøet. Frøanlægget indeholder mange frø med frøhvide. 
Blomsterne er enten enkle eller findes i flere samlet i klaser, imens bladene ofte er lige- eller buede og eventuel grundstillet om omskedende. 
Her nævnes kun de slægter, der er repræsenteret ved arter, som er vildtvoksende I Danmark, eller som dyrkes her.

Arum-familien ("Araceae") rummer 106 slægter og mere end 4000 arter, som mest er udbredt i subtroperne og troperne. De fleste af familiens planter er giftige. Her nævnes kun slægter, som er repræsenteret ved arter, der er vildtvoksende i Danmark, eller som dyrkes her. Vildtvoksende i Danmark er flere arter af Andemad ("Lemna"), 2 arter af Arum og vandplanten Kærmysse. Tidligere regnedes planten Kalmus også med til "Arum-familien" og den er også vildtvoksende i Danmark, men Kalmus henregnes i dag til sin egen familie Kalmus-familien.
Enkelte arter forekommer ikke vildt i Danmark, men ses hist og her som haveplanter, bl.a. arter af Snabelkalla ("Arisaema"), "Arum", Kæmpekalla ("Lysichiton") og Dragerod ("Dracunculus").
En lang række arter forekommer almindeligt som stueplanter, f.eks. arter af "Anthurium", "Monstera", "Philodendron", "Scindapsus", "Spathiphyllum", "Dieffenbachia" og " Zantedeschia".
Andre arter er populære akvarie-planter, f.eks. arter af "Anubias" og "Cryptocoryne".

Pindsvineknop-familien (Sparganiaceae) er ifølge APG III nedlagt, og slægterne er underlagt Dunhammer-familien.

Vandaks-familien ("Potamogetonaceae") er en lille familie med ganske få slægter. Planterne er rodfaste stauder, tilpasset nicher i brak- eller ferskvand. Alle har krybende rodstængler, spredte blade og blomster siddende i aks. Her omtales kun de slægter, som har arter, der er vildtvoksende eller dyrket i Danmark.

Baldrian-familien ("Valerianaceae") var en familie af planter. Slægterne i Baldrian-familien blev i 2009 ifølge APG III systemet overført til Gedeblad-familien.
Baldrian-familien omfattede 17 slægter og omkring 300 arter i de nordlige, tempererede egne, specielt i Middelhavsområdet og Andesbjergene. Arterne er (ofte stinkende) urter med sammensatte blade og små blomster, som sidder samlet i endestillede stande. 
Følgende slægter er repræsenteret ved arter, der er vildtvoksende i Danmark, eller som dyrkes her:

Gedeblad-familien ("Caprifoliaceae") er en familie inden for planteriget, som består af buske, små træer eller (sjældnere) urter eller lianer. Bladene er løvfældende eller stedsegrønne, enkle, modsatte eller kransstillede. Familien har følgende slægter, der jævnligt kan ses i Danmark:
Tidligere har Snebolle også hørt hjemme i denne familie, men den findes nu i plantefamilien "Adoxaceae". Bemærk, at slægterne fra familierne "Diervillaceae", "Dipsacaceae", "Linnaeaceae", "Morinaceae" og "Valerianaceae" efter 2009 ifølge APG III-systemet er samlet her.

Desmerurt-familien ("Adoxaceae") rummer kun 5 slægter, men hen mod 200 arter. De er udbredt i de nordlige, tempererede egne, bjergegne i troperne, men kun sporadisk i Afrika. Det er træer, buske eller urter med modsatte blade, der har tandet bladrand. Sammensatte blade findes, men de er ikke almindelige i familien. Blomsterne er samlet i skærmagtige stande, der rummer mange, små, femtallige blomster. Frugterne er stenfrugter.

Vejbred-familien ("Plantaginaceae") er en familie inden for planteriget. Efter grundige undersøgelser har Angiosperm Phylogeny Group konkluderet, at Vejbred-familien skal udvides til at omfatte mange af de slægter, der tidligere var anbragt i Maskeblomst-familien. På den måde består Vejbred-familien nu af ca. 90 slægter og ca. 1700 arter. Den største slægt er Ærenpris ("Veronica") med ca. 450 arter, deriblandt arterne fra de tidligere selvstændige slægter "Hebe", "Parahebe" og "Synthyris".

Kugleblomst-familien ("Globulariaceae") bestod under det tidligere Cronquists system af arterne i slægten Kugleblomst ("Globularia"). I det nuværende, fylogenetiske system klassificeres de under Vejbred-familien ("Plantaginaceae").

Gyvelkvæler ("Orobanche") er en slægt af flerårige snylteplanter uden klorofyl. Herunder ses nogle af dens arter:

Læbeblomst-familien ("Lamiaceae") er en familie med 236 slægter og flere tusinde arter. De er urter eller buske; bladene sidder modsat (eller spiralstillet) og uden fodflige; blomsterne er uregelmæssige (symmetriske med én symmetriakse) med en tofliget overlæbe og en trefliget underlæbe. Mange arter er aromatisk duftende fra kirtler på blade og stængler.
Familien blev tidligere kaldt "Labiatae".

Kodriver-familien ("Primulaceae") er en stor familie med mange arter på hele den nordlige halvkugle (og nogle få på Ildlandet og Falklandsøerne). Det er flerårige urter med rosetstillede, som regel helrandede blade og regelmæssige blomster. Frugterne er kapsler med masser af frø. Her omtales kun slægter, der er repræsenteret ved arter, som er vildtvoksende eller dyrkede i Danmark.
Følgende slægter er nu (2009) iflg. APG III systemet atter optaget i denne familie: "Anagallis", "Ardisiandra", "Asterolinon", "Coris", "Cyclamen", "Glaux", "Lysimachia", "Pelletiera", "Samula" og "Trientalis. 

Singrøn-familien ("Apocynaceae") er en stor familie, som er udbredt i alle verdensdele. Her nævnes kun de slægter, der er repræsenteret ved arter, som er vildtvoksende eller dyrket i Danmark.
Familien hed tidligere "Asclepiadaceae".

Krap-familien ("Rubiaceae") er en artsrig familie med størst udbredelse i troperne og subtroperne. De fælles træk er: Firkantede stængler, kransstillede blade og regelmæssige, 4-tallige blomster.

Danica er bøger og arkivalier (især i andre lande) om Danmark og danskere.

Toscana er en region i den nordlige del af det centrale Italien, grænsende til Lazio (Latium) i syd, Umbria (Umbrien) i øst, Emilia-Romagna og Liguria (Ligurien) i nord, og det Tyrrhenske hav i vest. Regionen anses gerne for Italiens skønneste. Navnet er afledet af "tusci", der betød "toscaner" på et af de italiske sprog. 
Toscana er kendt for sit landskab, traditioner, historie, kunst- og kulturarv, og sin indflydelse på kulturen. Den italiensk renæssance havde i stor grad sin oprindelse her, først og fremmest grundet Firenze, og området har været hjemsted for mange historiske personer som påvirkede videnskaben og kunsthistorieen. Der er mange kendte museer i området, som blandt andet Galleria degli Uffizi og Palazzo Pitti. Toscana fremstiller vin, blandt andet Italiens mest kendte rødvin Chianti, som har sit navn fra en traditionel region i Toscana, men har også andre rødvine som Vino Nobile di Montepulciano, Morellino di Scansano og Brunello di Montalcino.
Eftersom Toscana har en stærk lingvistikd og kulturel identitet er den til tider blevet betragtet som «en nation indenfor en nation». Syv toscanaske lokaliteter er blevet udnævnt af UNESCO som tilhørende verdens kulturarv: det historiske centrum af Firenze (1982); det historiske centrum af Siena (1995); pladsen til katedralen i Pisa, Piazza dei Miracoli (1987); det historiske centrum af San Gimignano (1990); det historiske centrum Pienza (1996); Val d'Orcia (2004), og Medici-villaerne og haveanlæg (2013). Toscana har over 120 beskyttede naturreservater, noget som gør regionen og dens hovedstad Firenze til et populært turistmål som tiltrækker sig millioner af besøgende hvert år.

Fodtøj er beklædningdele, som bliver båret på en persons fødder. Det kan overordnet inddeles ind tre grupper som omfatter sko, støvler og sandaler. Derudover kan det inddeles i grupper efter dets funktion. Disse grupper omfatter: Modefodtøj, sportsfodtøj, komfortfodtøj og sikkerhedsfodtøj.
Formålene kan eksempelvis være:
Der findes mange slags fodtøj til personer, eksempelvis:
Skotøj med kileeffekt:
Skotøj med omvendt kileeffekt:

En hoppestylte (også kaldet Poweriser, syvmilesko, powerskips) er to stykker fodtøj, som gør det muligt for mennesker at hoppe højt og langt – og derudover lave saltomortaler.
Hoppestylten, nævnt i adressen herunder, kan lagre 700 joule, hvilket svarer til at en person på ca. 70 kg kan hoppe 1 meter op! E=m*g*h ca.=70*10*1 = 700 J.
Poweriser er en slags hoppestylter, som gør folk i stand til at hoppe op til 2 meter over jorden eller løbe med skridt på over 4 meter. Powerisere består af en form for støvler, der kan spændes fast på hvert ben, hvorpå der sidder en særdeles kraftig bladfjeder bestående af glasfiber.

Bernhard af Clairvaux (1090 – 20. august 1153)
Bernhard var af burgundisk aristokratisk slægt. Han blev munk i Citeaux i 1112 og i 1115 abbed for det nyanlagte kloster i Clairvaux i Frankrig, hvor han levede til sin død. Klosteret blev udgangspunkt for Cistercienserordenen, der spredte sig i hele Nordeuropa, bl.a. til Danmark og til Portugal. 
For Bernhard skal livet afspejle det guddommelige, og mennesket skal selv skabe sin egen forbindelse til Gud ved at leve sit liv i overensstemmelse med Bibelen. De hellige skrifter er et middel for mennesket til at slippe af med den synd, der er i den menneskelige natur. Den fysiske placering af det mystiske ritual her på Jorden er vigtig. Steder, hvor forbindelsen til Gud er stærk, er der bedre mulighed for at modtage nåden, og derfor lægger Bernhard vægt på disciplinering af kroppen gennem en munkeordens regler for sammen med de andre munke at skabe de rette betingelser på Jorden.
Bernhard af Clairvaux opildnede i Vézelay i 1146 kongerne og masserne til at indlede det andet korstog ved at opfordre til kamp i Det Hellige Land.
Bernhard var involveret i filosofiske diskussioner med flere lærde som strid med Peter Abelard.
Han blev kanoniseret i 1174. Navnedag 20. august.

Snerlefamilien ("Convolvulaceae") er en stor familie med 57 slægter og mere end 1600 arter. Arterne har mælkehvid saft, og de er sædvanligvis slyngende, urteagtige planter. Bladene er spredtstillede og helrandede. Blomsterne er tragtformede og 5-tallige. Frugten kan være en kapsel, et bær eller en nød. Bladene og de stivelsesholdige rodknolde af nogle arter bruges som næringsmiddel (f.eks. Sød kartoffel).
Nogle arter bruges som markante haveplanter (f.eks. Pragtsnerle), mens andre er frygtede ukrudtsplanter (f.eks. Gærde-Snerle).
Her omtales kun de slægter, der er repræsenteret ved arter, som er vildtvoksende i Danmark, eller som dyrkes her.

Floks-familien ("Polemoniaceae") er en familie med ca. 20 slægter, som først og fremmest er udbredt i Nord- og Sydamerika, mens der kun er få arter i Asien og Europa. Det er en- eller flerårige urter, hvoraf mange er lianer. Kun i få tilfælde er der tale om forveddede planter, og i så fald er det mest halvbuske eller buske. Kun slægten "Cantua" rummer træer. Bladene er spiralformet spredtstillede, modsatte eller kransstillede ("Gymnosteris"). Bladpladen kan være hel eller sammensat. De sammensatte blade er da fjer- eller håndformede. Bladranden er hel, takket eller tandet. Det er sjældent, at blomsterne sidder hver for sig, og ofte er de samlet i stande. De enkelte blomster er oftest 5-tallige med sammenvokset bæger og krone. Frugterne er kapsler med mange, ofte vingede frø.

Vandstjerne-familien ("Callitrichaceae") var tidligere i Cronquists system indplaceret i ordenen "Callitrichales". Familien indeholdt kun én slægt: Vandstjerne ("Callitriche"), som i dag er placeret i Vejbred-familien ("Plantaginaceae").

Hortensia-familien ("Hydrangeaceae") er udbredt i Europa, Asien, Nordamerika og Sydamerika. Det er stauder eller buske med modsatte blade og blomsterne siddende i små stande ved bladhjørnerne. Her omtales kun de slægter, der dyrkes i Danmark:

