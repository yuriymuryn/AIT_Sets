Lípy na Božích mukách je skupina památných stromů u vsi Milínov, západně od Sušice. Šestice lip malolistých ("Tilia cordata") roste u křížku, přibližně 300 m západně od silnice Hlavňovice – Suchá. Obvody jejich kmenů měří od 151 do 485 cm (měření 2001). Lípy jsou chráněny od roku 2001 jako krajinná dominanta a součást památky.


Články s nejvíce kategoriemi

Články s nejvyšším počtem verzí

Muratoriho kánon nebo též Muratoriho zlomek je latinský text z 8. století obsahující seznam novozákonních knih. Nalezl jej v 18. století v milánské Ambrosiánské knihovně italský historik Ludovico Antonio Muratori, jehož jménem je dnes text označován.
Ačkoli fragment sám pochází z 8. století, samotný zaznamenaný text je o mnoho starší – je většinou datován kolem roku 200, avšak o této rané dataci existují vážné pochybnosti, které vedou k tomu, že se uvažuje o zařazení jeho vzniku do pozdější doby. Jeho význam spočívá v tom, že udává, které křesťanské spisy byly v té době v autorově okolí považovány za součást biblického kánonu, a pomáhá tak objasnit jeho složité dějiny. Jako normativní knihy udává čtyři evangelia, Skutky apoštolů, 13 listů sv. Pavla a 3 katolické listy (List Judův a 1. a 2. list Janův). Navíc proti dnešnímu Novému zákonu obsahuje i apokryfní Zjevení Petrovo, a Knihu moudrosti, dnes řazenou do Starého zákona. Explicitně vylučuje List Laodikejským a List Alexandrijským, Hermova Pastýře doporučuje jen k soukromé četbě.

Nosislav je městys v okrese Brno-venkov v Jihomoravském kraji. Rozkládá se při řece Svratce v Dyjsko-svrateckém úval, nedaleko jeho hranice se Ždánickým lesem. Převážná část zastavěného území obce je na levém břehu Svratky, která přitéká do katastru od severu a jejíž směr určuje od začátku trasu dvou hlavních ulic v délce přes dva kilometry. Výhodná poloha svahů a teplé podnebí s mírnými zimami přejí tradičním plodinám v oblasti – vinné révě, meruňkám a jabloním.
Jedná se o vinařskou obec ve Velkopavlovické vinařské podoblasti (viniční tratě Šimberky, Přední hory, Kacířky, Kozí hory, Kyndlířky, Staré hory, Flaneky, Randla).
Geologická stavba byla utvářena v třetihorách, oblast byla zatopena a na dně moře se usazovaly sypké horniny, jemné písky a jíly. Čtvrtohorního stáří je spraš (cihlářská žlutice) vzniklá vlivem mohutných větrů a vody. Nerostné zálezy: pelosiderit a sádrovec x v neogenních jílech a epsomit s mirabilitem (hořké soli ve formě půdních výkvětů). Průmyslově se dosud cihlářských jílů nevyužívá, v minulosti však bylo v katastru několik menších cihelen většinou na nepálené cihly, kterým se říkalo kotovice. V roce 1928 se uvádí šest cihelen v provozu. Pozůstatky těžební činnosti jsou dodnes v terénu viditelné, nejpatrnějším pozůstatkem je komín cihelny za domem čp. 288 (Hanuškova cihelna). Pokusně byla v katastru vrtána nafta, ale bez většího úspěchu. Průměrná nadmořská výška v zastavěné části obce se uvádí 192 m, nejvyšším bodem katastru je vrch Dlouhá liška (237 m). Rozloha katastrálního území je 1679 ha, z toho bylo v 80. letech 20. století uváděno 1257 ha zemědělské půdy, 310 ha lesa, 14 ha vod a 98 ha zastavěných ploch včetně komunikací, dvorů a neplodných ploch. 1257 ha zemědělské půdy šlo dále ještě rozdělit na 1012 ha orné půdy, 19 ha zahrad, 70 ha vinic, 105 ha ovocných sadů, 12 ha luk a 39 ha pastvin.
Na katastru městyse se nachází přírodní památky Nosislavská zátočina, jediný zachovalý meandr na dolním toku řeky Svratky, Přísnotický les a Knížecí les.
Písemné zprávy z roku 1278 dokládají dávnou existenci Nosislavi, náhodné vykopávkové nálezy svědčí o osídlení obce již v pravěku. Ves Nosislav byla povýšena dne 4. října 1486 králem Matyášem Korvínem na městys neboli městečko se všemi výsadami, které spočívaly v udělení znaku, pečeti a konání výročních a týdenních trhů.
Ve druhé polovině 20. století obec spravoval místní národní výbor, stavební úřad ale v Hustopečích, zdravotní obvod byl židlochovický (OÚNZ Brno-venkov) a matriční obvod byl v sousedních Velkých Němčicích, kde se nacházelo i sídlo místního JZD Osvobození Velké Němčice. Do Židlochovic také dojížděly děti 5. až 8. ročníku ZŠ. Obec měla tři obchody, nově postavené pohostinství, poštu a místní knihovnu. Vodovod z vranovického zdroje byl z prvních poválečných let, kanalizace byla částečně provedena při budování nové silnice městečkem v 70. letech 20. století, kdy byla na dvou místech přeložena řeka do nových koryt. Od 23. října 2007 byl obci vrácen status městyse.
Nedaleko Nosislavi stávalo v minulosti několik nyní již zaniklých osad. Nejznámější z nich jsou Želice. Nosislav je dějištěm v knize "Pověsti z Nosislavi a okolí" (2001) od Josefa Buriana.
Územím obce prochází dálnice D2. Na západní starně katastru prochází silnice II/416 v úseku Židlochovice - Pohořelice, obcí pak silnice II/425 v úseku Židlochovice - Velké Němčice.
Na území městečka Nosislav se nacházejí následující evidované nemovité kulturní památky:
V současnosti se zde každoročně pořádá několik desítek kulturních akcí. K dispozici jsou tenisové kurty, fotbalové a dvě volejbalová hřiště, sportovní hala, dětská hřiště, parky, restaurace atd.

Stanislav Griga (* 4. listopadu 1961, Žilina, Československo) je bývalý slovenský fotbalista, který se v současnosti věnuje trenérské kariéře. Jeho bratr Dušan Griga je bývalý fotbalista MŠK Žilina a Slavie Praha.
Začínal v Žilině, od jara 1980 hrál za A-mužstvo ZVL druhou ligu, za první půlrok dal 6 branek. V další sezoně se s 25 brankami stal nejlepším střelcem soutěže a přestoupil do Sparty Praha, kde zažil svá nejlepší léta.
Při fotbale vystudoval práva, stal se elitním kanonýrem a bez roční vojenské pauzy, kdy hrál za Duklu Praha tu působil až do roku 1989. V sezóně 1985/86 se stal nejlepším střelcem soutěže s devatenácti nastřílenými brankami.
V československé federální lize dal 123 gólů ve 246 zápasech, je tak členem Klubu ligových kanonýrů, přičemž vstup mezi "stovkaře" měl impozantní. V neděli 28. května 1988 v pražském zápase proti Dunajské Stredě (výhra 6:0) vstřelil hned čtyři branky, z nichž ta druhá byla jeho jubilejní stou v nejvyšší soutěži.
Pak působil ještě v nizozemském Feyenoordu Rotterdam a rakouském Rapidu Vídeň.
Za československý národní tým nastoupil ve 34 utkáních (18 výher, 7 remíz a 9 proher) a byl autorem osmi branek. Zúčastnil se MS v roce 1990 v Itálii.
Trenérskou kariéru zahájil Griga v MŠK Žilina. Potom působil v Dukle Trenčín, Slovanu Bratislava a u slovenské jednadvacítky. V Česku je znám především jako trenér Slovanu Liberec, který trénoval ve 44 zápasech, ale po závěru sezóny 2004/05 nečekaně oznámil svůj odchod z klubu. Přes léto odjel na meditační pobyt do Indie, kde mu byla sdělena nabídka na převzetí trenérské funkce v AC Sparta Praha po vyhozeném Jaroslavu Hřebíkovi. Nabídku Sparty přijal a podepsal s ní smlouvu do června 2007. Ihned po svém nástupu do funkce trenéra A-týmu musel řešit velký výsledkový a výkonnostní propad, zejména obranných řad.
Vylepšit matné výkony Sparty se mu však příliš nepodařilo. Sparta skončila v sezóně 2005/06 až na 5. místě a účast v Poháru UEFA si musela vybojovat vítězstvím v Poháru ČMFS. Ani další sezónu se výkony a výsledky týmu nezlepšily a Griga byl po porážce s Mladou Boleslaví (3:0) odvolán z postu trenéra Sparty. Spartu trénoval ve 27 ligových zápasech s bilancí 12 výher, 7 remíz, 8 proher a se skóre 38:32.
Poté působil jako hlavní trenér Viktorie Žižkov, z níž byl v září 2008 odvolán.
V květnu 2012 se stal společně s Michalem Hippem trenérem A-mužstva slovenské reprezentace poté, co se slovenskému fotbalovému svazu nepodařilo angažovat z Plzně Pavla Vrbu. Oba trenéři byli odvoláni 13. června 2013 po remíze 1:1 s Lichtenštejnskem v kvalifikaci na MS 2014.
Poté byl dva a půl roku bez trenérského angažmá. V prosinci 2015 se stal hlavním trenérem východoslovenského klubu MFK Zemplín Michalovce, nováčka Fortuna ligy 2015/16, nahradil ve funkci českého kouče Františka Šturmu. Klub zachránil v 1. slovenské lize a v květnu 2016 na lavičce skončil – smlouvu měl pouze na jarní část sezóny.


Pavol Habera někdy neformálně jako Paľo Habera, (* 12. dubna 1962 Brezno) je slovenský zpěvák, skladatel a muzikálový herec.
Studoval ekonomii, ale profesionálně se věnuje hudbě. Kariéru začínal v kapele Avion, od roku 1988 hraje s martinskou skupinou Team, která až po jeho příchodu zaznamenala větší úspěch. V roce 1992 se současně vydal na sólovou dráhu. Pavol Habera žil 4 roky v USA, momentálně bydlí v Praze. Hraje v muzikálu "Tři mušketýři" v pražském divadle Broadway. Jeho partnerkou je česká topmodelka Daniela Peštová, se kterou má dceru Elu a syna Paula Henryho. Z prvního manželství má dospělou dceru Zuzanu.
Od dcery Zuzany má 2 vnoučata.
Pavol Habera byl členem poroty soutěže "Slovensko hľadá SuperStar 1,2 a 3", kde působil v úloze „zlého“ muže. Byl také členem poroty "Česko Slovenské SuperStar 1 a 2". Je známý především jako zpěvák, působí však i jako skladatel. Složil například hudbu k hitu Karla Gotta "Když muž se ženou snídá" a píše hudbu k většině svých sólových alb a alb TEAMu. Z jeho dílny je i píseň "Kým vieš snívať", hymna soutěže slovenské SuperStar 1, "So mnou vždy môžeš rátať" - hymna Superstar 2, "Dotkni sa hviezd " - hymna Superstar 3 a "Pribeh Nekončí" - hymna Československé Superstar 1 . V roce 1991 vyhrál Zlatého slavíka.
Mezi jeho největší hity patří píseň Boli sme raz milovaní ze stejnojmenného alba, tuto píseň zpíval Paľo Habera na veřejné rozlučce s Pavolem Demitrou 15.9. 2011, který tragicky zahynul. Mezi jeho další hity se řadí i symfonické dílo - Svet lásku má, které nazpíval s Karlem Gottem a slovenským operním pěvcem Petrem Dvorským. Jako další hity uvádíme například: Kým ťa mám, Je to vo hviezdach, Láska, necestuj tým vlakom, Preč Preč, které slýcháme i na koncertech jeho kapely Team.

Perpetuum mobile je stroj, který vykonává práci bez vnějšího zdroje energie. Jediná dodaná energie je počáteční impuls, který by stroj uvedl do činnosti. Latinský překlad názvu zní doslova „věčně v pohybu“, což má historické důvody a vystihuje to skutečnost, že by izolovaný stroj měl v prostředí s třením vydržet ve věčném pohybu. Takový stroj nemůže existovat, neboť by byl v rozporu s prvním nebo s druhým termodynamickým zákonem. Z teoretického hlediska Perpetuum mobile také vzniká, když účinnost stroje přesahuje 100%, tj. když je odebíraný výkon větší než příkon. Zlaté pravidlo mechaniky: Nelze sestrojit stroj, periodicky pracující, který by z jednoho energetického zdroje energii využíval a do téhož zásobníku by energii vracel.
Podle toho, který z termodynamických zákonů by byl existencí konkrétního stroje porušen, se perpetua mobile rozdělují do dvou základních kategorií: perpetuum mobile prvního druhu a perpetuum mobile druhého druhu.
První věta termodynamická je zákon o zachování energie. A proto perpetuum mobile prvního druhu produkuje nejméně tolik energie, kolik sám spotřebuje.
Jakmile je jednou stroj spuštěn, může pracovat neomezeně dlouhou dobu, což znamená porušení zákona o zachování energie. Historické návrhy takových strojů často spočívaly v nedůsledném rozmyšlení rozložení sil v klasické mechanice. Jiné návrhy z této skupiny používají magnety jako nevyčerpatelný zdroj energie a vyhýbají se vzájemnému dotyku jednotlivých pohyblivých částí. Takové stroje často dokáží pracovat velmi dlouho. Problém je v tom, že ve skutečnosti nejsou schopny poskytnout žádnou skutečnou mechanickou práci k pohonu nějakého vnějšího zařízení.
Druhá věta termodynamická má několik formulací, např. že teplo se šíří vždy ve směru od teplejší ke studenější části, nebo že je-li systém izolovaný, jeho entropie se buď zvětšuje nebo zůstává stejná. Perpetuum mobile druhého druhu je pak takový stroj, který přeměňuje teplo bez jakýchkoli ztrát a bez jakékoli dodané práce na jiný typ energie, aniž by přitom porušil zákon zachování energie. Takový stroj by musel porušovat druhou větu termodynamickou, protože nutně snižuje entropii daného systému, aniž by ji jinde zvyšoval (zadarmo neomezeně odčerpává ze systému teplo).
Stroje, které se jeví jako perpetuum mobile a přitom neporušují žádný z termodynamických zákonů, ve skutečnosti využívají neobvyklé zdroje energie. Jsou to tedy perpetua mobile pouze zdánlivě. Například je možné vyrobit hodiny nebo jiný stroj s malou spotřebou energie, který ke svému chodu bude využívat malých rozdílů teplot nebo tlaku mezi dnem a nocí. Takový stroj tedy má k dispozici neobvyklý zdroj energie, jeho použití je ale velmi omezené.
Podle patentového zákona Spojených států amerických je vynález patentovatelný jenom tehdy, pokud je funkční. U perpetua mobile se předpokládá nefunkčnost a patentový úřad proto odmítá takové vynálezy patentovat, pokud neprokáží funkčnost při formálním přezkoušení.

Mohamed, též ( ), plným jménem "Muhammad ibn Abdilláh ibn Abdilmuttalib", (* 25. dubna 571 Mekka – 8. června 632 Medína, oblast Hidžáz, dnešní Saúdská Arábie) byl náboženský a politický vůdce a poslední prorok islámu, který je muslimy považován za poslední krok zjevování monoteistického náboženství, jehož dřívější verze byly učeny Abrahámem, Mojžíšem, Ježíšem a ostatními předcházejícími proroky. Většina nemuslimů ho obecně pokládá za zakladatele náboženství islámu.
Předpokládá se, že Mohamed ibn Abdulláh byl obchodníkem, který, vzhledem k své práci, byl široce zcestovalý. Rané muslimské zdroje podávají zprávu o tom, že v roce 610, kdy bylo Mohamedovi čtyřicet let, měl, v průběhu meditace v jeskyni poblíž Mekky, vidění. Sám Mohamed později svým soukmenovcům popsal svou zkušenost jako návštěvu archanděla Gabriela, který mu nařídil zapamatovat si a recitovat verše, později uspořádané do koránu. Gabriel mu měl sdělit, že si jej Bůh (Alláh) vybral jako posledního proroka pro lidstvo. Později rozvinul své poslání proroka veřejným přednášením o striktním monoteismu a předvídáním Soudného dne pro hříšníky a nevěřící modloslužebníky, jakým byli například členové jeho kmene a jeho mekkánští sousedé. Mohamed byl úspěšným náboženským i politickým vůdcem. Nezavrhl zcela judaismus a křesťanství – dva další monoteistické systémy, známé v Arábii již dříve – řekl, že byl Bohem poslán, aby zdokonalil a dokončil jejich učení. Mezi některými lidmi získal rychle své stoupence, nicméně většina jeho učení zamítala, pokládaje ho za podvodníka a lháře. Roku 622 byl přinucen k úniku z Mekky (takzvaná Hidžra) a usadil se spolu se svými stoupenci v městě Jathrib (dnes známém jako Medína). V Medíně vznikla pod jeho vedením obec muslimů (stoupenci z Mekky a jathribští Arabové). Jeho vojenské a politické úspěchy v zápase s odpůrci islámu přiměly Mekské k válce, která vyústila v jejich kapitulaci a k přijetí islámu (v roce 630). Ovládnutí Mekky vedlo k širokému přistupování kočovných kmenů k medínské obci muslimů, k dobytí Arabského poloostrova a proběhlo i několik výprav na sever, směrem k Sýrii a Palestině.
Islámská říše se, pod vedením Mohamedových bezprostředních nástupců, rozšířila do Palestiny, Sýrie, Mezopotámie, Persie, Egyptu, Severní Afriky (Maghreb) a Španělska. Pozdější dobytí, obchodní kontakty muslimů s nemuslimy a misijní činnost rozšířily islám do velké části světa.
Nám dostupné zdroje o Mohamedovi jsou především korán, biografie zvané „síra“ a sbírky hadís. Korán sice není Mohamedovým životopisem, nicméně přináší některé informace o jeho životě.
Nejstaršími dochovanými životopisy jsou "Život Božího apoštola / Život Alláhova posla" od Ibn Isháqa (z roku 768), editovaná Ibn Hišamem (833) a Mohamedův životopis od al-Waqidiho z roku 822. Ibn Isháq sepsal své dílo přibližně 120 až 130 let po Mohamedově smrti. Poslední typ zdroje, sbírky hadís, nejsou, stejně jako korán, životopisem samy o sobě. Jsou to příběhy o slovech a činech Mohameda a jeho společníků.
Někteří skeptičtí badatelé (Goldhizer, Schacht, Wansbrough, Cook, Crone, Rippin, Berg a další) mají silné pochybnosti o pravdivosti těchto zdrojů, speciálních sbírek hadís. Jejich argumentem je, že v době, kdy byly ústní tradice sebrány, byly muslimské komunity roztříštěny na rivalské sekty a myšlenkové školy. Každá ze sekt a škol měla své vlastní, často protikladné, tradice toho, co Mohamed a jeho společníci vykonali a řekli. Počet tradic narůstal a muslimští učenci vyvinuli značné úsilí o očištění od příběhů, které považovali za podvržené. Tradicionalisté spoléhají na úspěch jejich snažení, skeptici soudí, že tato otázka musí být znovu otevřena použitím moderních metod.
Muslimští a stejně tak i nemuslimští badatelé souhlasí, že ve sbírkách hadís je mnoho neautentických tradic zaměřených na Mohamedův život. (Ovšem většina těchto tradic je muslimskými klerikálními autoritami považována „slabá“, pouze pár sbírek hadís je bráno jako věrohodné – „sahih“.) Koránští muslimové považují všechny sbírky hadís za nevěrohodné. Životopisné údaje, uvedené v Přehledu, nejsou přesto obecně napadány. Tradicionalisté, muslimové i nemuslimové, vytvářejí daleko detailnější obrázek Mohamedova života, jak je popsáno níže.
Podle tradice byl Mohamed vzdáleným potomkem Adnana, kterého severní Arabové považovali za svého společného předka a Adnan by měl být potomek Išmaela, syna Ibrahima (Abraháma). Síra Ibn Ishaqa obsahuje kompletní Mohamedův rodokmen až k Adamovi - prvnímu člověku, kterého bůh údajně stvořil. Reálný Mohamedův rodokmen je však sporný. Mohamedův rodokmen po Adnana je následující:
Muhammad ibn Abd Allah ibn Abd al-Muttalib (Shaiba) ibn Hashim (Amr) ibn Abd Manaf (al-Mughira) ibn Qusai (Zaid) ibn Kilab ibn Murra ibn Ka'b ibn Lu'ay ibn Ghalib ibn Fahr (Quraish) ibn Malik ibn an-Nadr (Qais) ibn Kinana ibn Khuzaimah ibn Mudrikah (Amir) ibn Ilyas ibn Mudar ibn Nizar ibn Ma'ad ibn Adnan. ("ibn" = „syn“ v arabštině; alternativní jména lidí s dvěma jmény jsou uvedena v závorkách).
Jeho přízvisko bylo „Abul-Qasim“, „otec Kásima“, po narození jeho prvního, jen krátce žijícího syna.
Mohamed se narodil do zámožné rodiny (pocházející z rodu Hášimovců, málo významné větve kmene Kurajšovců), usazené v severoarabském městě Mekka. Někdo počítá jeho narození na 20. dubna 570, šiité věří, že to byl 26. duben a někdo posouvá rok až na 571; tradice jej umisťuje do tzv. "roku slona". V tom roce se jemenský vládce údajně pokusil zaútočit na Kábu s pomocí slonů, nicméně Aláh na ně zavolal ptáčky, kteří na ně házeli kamínky, což z útočníků udělalo rozšlapanou slámu (na příběh se odkazuje i Korán v súře Slon). Mohamedův otec Abdullah zemřel ještě před jeho narozením, takže malý chlapec byl vychováván svým dědečkem z otcovy strany, Abd al-Muttalibem. Tradice praví, že byl jako dítě dán k beduínské kojné Halimě, jelikož se věřilo, že pouštní život je pro děti bezpečnější a zdravější.
V období, kdy vyrůstal s potomky Halímy, se odehrál i incident s 2 muži-andělé, kteří malému Mohamedovi rozřízli břicho.
V šesti letech Mohamed ztratil matku Aminu a v osmi i svého dědečka. Kvůli tomu Mohamed přešel do péče svého strýce Abu Táliba, nového vůdce Hášimovců.
Mekka byla prosperujícím komerčním centrem, z velké části díky kamenné svatyni zvané Ka'ba, která sloužila mnoha různým modlám a bůžkům. Obchodníci z nejrůznějších kmenů mohli během poutní sezóny navštěvovat Mekku a v bezpečí obchodovat, jelikož v té době byly všechny mezikmenové konflikty zakázány.
Jako náctiletý začal Mohamed doprovázet svého strýce na obchodních cestách do Sýrie. Stal se tak na poměry své doby velmi zcestovalým a znalým cizích poměrů. Během tohoto období poznalo mnoho svatých mužů, že Mohamed je Božím prorokem.
Jednou z Mohamedových zaměstnavatelek byla Chadídža, zámožná, tehdy čtyřicetiletá vdova. Mladý, pětadvacetiletý Mohamed na ni natolik zapůsobil, že mu roku 595 nabídla manželství. Touto svatbou se z něj stal zámožný muž. Podle arabských zvyků dědili pouze prvorození, takže Mohamed nezískal žádné dědictví ani po svém otci, ani po dědečkovi.
Ibn Ishaq zaznamenává, že Chadídža Mohamedovi porodila pět dětí, jednoho syna a čtyři dcery. Všechny jejich děti se narodily ještě předtím, než Mohamed začal kázat islám. Syn Qasim zemřel ve dvou letech (stejně jako synové al-Tajib a al-Tahir, které však uvádí životopisec Ibn Ishak). Jeho dcery se prý jmenovaly "Zainab", "Ruqayyah", "Umm Kulthum" a "Fátima".
Šíité tvrdí, že Mohamedova je pouze dcera Fátima a že ostatní dcery jsou buď Chadídžiny děti z předchozího manželství, nebo děti její dcery.
Mohamed měl přemýšlivý rozmar a běžně trávil noci v jeskyni Hira, blízko Mekky, meditacemi a přemýšlením. Okolo roku 610 měl v průběhu meditace vidění archanděla Gabriela a slyšel hlas, který mu, podle koránu, sdělil toto: „Přednášej ve jménu Pána svého, který člověka z kapky přilnavé stvořil! Přednášej, vždyť Pán Tvůj je nadmíru štědrý, ten, jenž naučil perem, naučil člověka, co ještě neznal.“ (Korán 96:15: Kapka přilnavá; český překlad: Ivan Hrbek, 1972).
Toto první zjevení Mohameda silně rozrušilo, ale jeho žena Chadídža ho ujistila, že se jednalo o pravdivou vizi a stala se jeho prvním stoupencem. Brzy byla následována svým desetiletým synem Alím ibn Abí Tálibem a Abú Bakrem, kterého sunnité prohlašují za nejbližšího Mohamedova přítele.
Až do své smrti Mohamed přijímal častá další zjevení, přestože zde je poměrně velká mezera mezi prvním zjevením a dalšími. Toto ticho ho zneklidňovalo, dokonce se obával o své duševní zdraví, a to až do zjevení súry 93 (Denní jas), jejíž slova přinesla povzbuzení a ujištění.
Okolo roku 613 Mohamed začal šířit své slovo mezi lid. Většina lidí, která ho slyšela, ho prostě ignorovala, část se mu vysmála. Přesto mu někteří uvěřili a připojili se k jeho nepočetné skupině.
S tím, jak se počet Mohamedových přívrženců zvyšoval, začínal být nebezpečím pro místní kmeny a vládce města. Ostatně jejich bohatství tkvělo v Ka'bě, svatostánku mnoha různých bohů, ústředním místě duchovního života Mekky. Pokud by zavrhli své modly, jak kázal Mohamed, znamenalo by to konec poutníkům, obchodu a nakonec i bohatství. Jeho kritika mnohobožství byla zvláště útočná vůči jeho vlastnímu kmeni Kurajšovců, jelikož právě oni byli strážci Ka'by.
Mohamed byl spolu se svými stoupenci pronásledován. Někteří uprchli do Habeše (dnešní Etiopie) a založili zde malou kolonii.
Několik súr je datováno z tohoto období a ukazuje tehdejší situaci – například 111. (název je Zhyňte, nebo též Palmová vlákna), 104. (Pomlouvač) a části 19. (Marie), 21. (Proroci), 109. (Nevěřící) a 80. (Zakabonil se).
V raném období se též odehrál příběh tzv. Satanských veršů. Ty měly obsahovat ústupek vůči mekkánskému polytheismu, jelikož v nich byla zahrnuta možnost přímluvy Alláhových dcer al-Lát, al-Uzzá a Manát.
To by Mohamedovi umožnilo zachovat mír se svými sousedy, nicméně Mohamed tyto verše později odvolal a prohlásil je za Satanovo vnuknutí. Později byla též rozvedena teorie veršů zrušených a zrušujících.
Někteří badatelé pochybují, že tyto verše vůbec byly součástí tištěného či šířeného koránu jako takového, avšak muslimští historikové potvrzují věrohodnost tohoto příběhu, a proto není pravděpodobné, že by si bezprostřední současníci a následnovníci Mohameda vymysleli takovýto projev slabosti Proroka.
Roku 619 umírá Mohamedova žena Chadžídža i strýc Abú Tálib – tento rok je znám jako „rok truchlení“. Nový vůdce Mohamedova klanu - Abú Lahab - nad ním zrušil ochranu, což bylo v souvislosti s výhružnými verši, které Mohammed kázal na náměstí v Mekce.
Muslimové byli od tohoto okamžiku nuceni snášet hlad a pronásledování.
Okolo roku 620 měl Mohamed podniknout noční výpravu (Isru) a měl být vzat na nebesa (Mi'rádž). Isrá je arabský výraz pro údajnou zázračnou noční pouť z „Mešity vznešené“ (Masdžid al-haram) do „Mešity nejvzdálenější“ (Masdžid al-Aqsá), kterou Sunna později vyložila jako cestu z Mekky do Jeruzaléma, přesněji na Chrámovou horu, odkud měl vystoupit na nebesa, navštívit ráj a peklo a promluvit s Alláhem a staršími proroky.
Do roku 622 se život v malé mekkánské muslimské komunitě stával nejen obtížnějším, ale také nebezpečnějším. Muslimská tradice hovoří o několika pokusech o Mohamedovu vraždu. Mohamed se tedy rozhodl emigrovat do Medíny (Jathribu), velké zemědělské oázy, kde již žilo jisté množství muslimský konvertitů. Rozbitím spojení se svým vlastní kmenem Mohamed demonstroval, že rodinná a kmenová loajalita je nepodstatná v porovnání se svazkem Islámu, což byla, v Arábii, roztříštěné na kmenovou společnost, revoluční myšlenka. Hidžra, tedy emigrace do Medíny, se stala počátkem islámského kalendáře. Samotný výraz doslovně znamená „přerušení kmenových a rodových svazků a navázání nových“.
Mohamed do Medíny přišel jako zprostředkovatel, pozvaný kvůli vyřešení krevní msty mezi arabskými frakcemi Aws a Khazraj. To se mu skutečně povedlo tím, že obě znepřátelené skupiny sjednotil do své muslimské komunity a zakázal krevní mstu mezi muslimy. Medína byla přesto také domovem několika židovských kmenů (ačkoliv otázkou zůstává, zdali se jednalo i o etnické Židy). Mohamed doufal, že ho také uznají za svého proroka, nicméně se tak nestalo. Naopak Židé jeho učení zpochybňovali, pro rozpory mezi jeho učením a jejich Písmem svatým. Někteří akademičtí historikové se domnívají, že již v této době Mohamed opustil naději, že se mu povede získat Židy jako následovníky nebo spojence, a tak změnil qiblu, směr muslimských modliteb, od původního chrámu v Jeruzalémě ke Ka'bě v Mekce.
Nemuslimští osadníci na muslimském území bývali obvykle spíše zdaněni, než vypovězeni. Mohamed navrhl dokument, který je dnes znám jako „Medínská ústava“ (cca 622–623), kde vyložil pravidla, podle kterých mohou rozdílné frakce, a speciálně Židé, žít uvnitř nového Islámského státu. V tomto systému bylo Židům a ostatním „Národům Knihy“ povoleno udržet si své náboženství tak dlouho, dokud budou platit poplatek. Tento systém předurčil další vztahy mezi muslimy a nevěřícími a stal se tak základem budoucí stability muslimských chalífátů. Ve své době byl islámský Chalífát tolerantnější než další dvě velké mocnosti v regionu – Byzantská a Sasánovské říše, které aktivně vystupovaly nepřátelsky vůči všem ostatním náboženstvím, kromě státem protežovaného ortodoxního křesťanství, respektive zoroastrismu.
Vztahy mezi Mekkou a Medínou se rychle zhoršovaly (viz 2. súra; Kráva). Mekkánci zkonfiskovali veškerý majetek, který v Mekce muslimové zanechali. Naproti tomu Mohamed uzavřel dohody o alianci a vzájemné pomoci s okolními sousedy.
Mohamed se uchýlil k nájezdům na karavany, mířící do Mekky. Napadání karavan byla stará arabská tradice, pozdější muslimové omlouvali tyto útoky reálně existujícím válečným stavem mezi Mekkánci a muslimy. Badatelé též mohou dodat, že to byla pro muslimy otázka přežití, jelikož jim v Medíně nepatřily žádné pozemky a bez přepadů by se museli spolehnout na dobročinnost.
Několik měsíců po příchodu do Medíny se ocitají Mohamed a jeho žáci v bezvýchodné situaci: když i ti nejbohatší opuštěli Mekku, své rodné město, brali si s sebou jen skrovné úspory. Nemohli obdělávat půdu, jež jim nepatřila, ale nechtěli být trvale závislí na medínské pohostinnosti. 75 nově usazených obyvatel byla pro "ansáry" (medínské konvertity k islámu) a jejich rodiny těžce doléhajícím břemenem. Přes jejich štědrost byli mekánští imigranti pronásledováni hladem a nemocemi. Většinou se živili pouze datlemi a vodou. V zimě strádali vlhkem, na něž je vyprahlá a suchá Mekka nepřipravila. Trpěli horečkou a úplavicí; Abú Bakr a další byli stiženi malárií. Na nepřízeň osudu reagoval Mohamed jako beduín. Našel jediné možné východisko: razzia - loupežný nájezd. Jde o limitovaný výpad na velbloudech, který v tehdejší Arábii nebyl považován za nic nečestného, neboť tak lze získat velké množství dobytka či velbloudů. Většinou se tyto razzie obešly bez zabíjení lidí - jen výjimečně se zvrhly v otevřený konflikt. V prosinci roku 623 došlo k významnému přepadení, které mezi muslimy získalo název "loupež v Nachle". Zemřel při něm 1 člověk, což bylo považováno za velice špatné znamení.
Hned v březnu roku 624 vedl Mohamed přibližně dalších 300 vojáků při přepadení mekkánské obchodní karavany (o tisíci velbloudech a zboží v hodnotě padesát tisíc denárů), která se vracela z Gazy do Mekky. Mekkánci se úspěšně ubránili a rozhodli se, že uštědří Medínským lekci a vyslali proti nim malou armádu. 15. března 624 došlo poblíž místa zvaného Badr k bitvě. Přestože měla Mekka přesilu asi 800 ku 300 vojákům, muslimové zvítězili, zabili nejméně 45 Mekkánců a asi 70 jich zajali pro výkupné. Muslimů zemřelo pouze 14. Tato bitva je počátkem velkých muslimských vojenských úspěchů.
Mohamed podle Alláhova zjevení věřícím zakázal zbytečné masakry. Zaměřoval se především na své oponenty.
Muslimům se vítězství u Badru jevilo jako božská obhajoba Mohamedova proroctví. Vítězství upevnilo Mohamedovu pozici natolik, že si mohl dovolit, po několika menších potyčkách a porušení dohody, ohrožující bezpečnost Medíny, vyhostit židovský klan Banú Kajnuká. V podstatě všichni ostatní Medíňané konvertovali a Mohamed se tak stal de facto vládcem města.
Po Chadžídžině smrti se Mohamed opět oženil, a to s devítiletou Áišou, dcerou svého přítele Abú Bakra, který se po jeho smrti stal jeho prvním nástupcem. V Medíně se oženil s Hafsou, dcerou Umara, který se stal následníkem Abú Bakra. Tyto svatby zpečetily vazby mezi ním a jeho vysoce postavenými soukmenovci.
Mohamedova dcera Fátima byla provdána za Alího. Podle sunnitů se jeho další dcera provdala za Uthmána. Každý z těchto mužů se v pozdějších letech stal následníkem Mohameda a politickým vůdcem Medíny. Tak jsou první čtyři chalífové spojeni s Mohamedem pokrevně, manželskými svazky, nebo obojím. Sunnité považují tyto volené chalífy za „Rašidun“, tedy „Správně vedené“.
Po většinu ze svých 63 let života byl Mohamed obchodník, poté prorok. Meč ve svém životě pozvedl až pozdě, válečníkem byl pouhých deset let.
Mnoho kritiky na něj bylo mířeno pro zapojení v přepadávání karavan a dobyvačných válkách. Kritikové říkají, že jeho války šly daleko za hranici sebeobrany. Muslimští komentátoři naopak argumentují, že bojoval pouze pro obranu své komunity proti Mekkáncům a že naléhal na lidská pravidla vedení války. Faktem zůstává, že Muhammad se nezříkal násilí, což dnes ovlivňuje charakter islámu.
Roku 625 vytáhl mekkánský generál Abú Sufján s 3000 mužů na Medínu. Následující bitva u Uhudu se odehrála 23. března a skončila patem. Mekkánští ohlásili vítězství, ale sami ztratili příliš mnoho můžu na to, aby muslimy pronásledovali do Medíny.
V dubnu 627 Abú Sufján vedl další silnou armádu proti Medíně. Ovšem Mohamed nechal vybudovat příkop okolo Medíny a díky tomu úspěšně město ubránil. Podle příkopu byla bitva nazvána "al-chandáq".
Mnoho muslimů věřilo, že Abú Sufjánovi pomáhali sami někteří Medíňané, konkrétně židovský kmen Banú Kurajza. Okamžitě po odvrácení hrozby se strany Mekkánců se muslimové obrátili proti tomuto kmeni.
Poté, co byl kmen po 25 dnech obléhání poražen, byli všichni muži (bn Ishak uvádí 600-900) a jedna žena popraveni z rozhodnutí Sa'ada ibn Muadha, kterého si sami Židé vybrali jako arbitra. Zbývající ženy a děti byly vzaty do otroctví nebo jako výkupné. Kritici islámu toto považují za nespravedlivé, muslimové věří, že to bylo nezbytné.
Následujíce po bitvě "al-chandáq" byli muslimové schopní prostřednictvím konverzí i dobytí rozšířit svou vládu do okolních měst a kmenů.
Roku 628 už byla pozice muslimů natolik silná, že se Mohamed rozhodl vrátit do Mekky, v tuto chvíli ještě pouze jako poutník. V březnu se vydal na cestu, za doprovodu 1 600 mužů. Po vyjednávání byla uzavřena dohoda na hranicích města al-Hudajbijah. Mohamedovi sice nebylo povoleno dokončit jeho pouť v tomto roce, nicméně nepřátelství mělo být ukončeno a muslimům mělo být povoleno vykonat pouť v následujícím roce.
Tato dohoda však platila pouze dva roky a v roce 630 propukla válka nanovo. Mohamed pochodoval na Mekku s obrovskou armádou, čítající okolo 10 000 mužů. Mekkánci, chtiví usmířit se se silnými muslimy a starostliví o znovuzískání lukrativních kmenových aliancí, se podrobili bez boje. Muhamad na oplátku slíbil všeobecnou amnestii (ze které ovšem byli někteří specifikovaní lidé vyloučeni). Většina Mekkánců konvertovala na islám a Mohamed zničil modly v Ka'bě. Od té doby měla být pouť muslimskou poutí a svatyně muslimskou svatyní.
Kapitulace Mekky a porážka aliance nepřátelských kmenů u Hunajnu přivedla větší část arabského světa pod Mohamedovu autoritu. Ta nebyla podepřena žádnou formální vládou, přesto, jak sám zvolil, vládl prostřednictvím osobních vztahů a kmenových smluv.
Muslimové byli naprosto dominantní silou v Arábii a většina zbývajících kmenů a států se podrobila Mohamedovi.
Mohamed umírá okolo poledne v pondělí 8. června 632, po krátké nemoci, v Medíně. Bylo mu 63 let.
Podle šíitského islámu měl Mohamed určit svého nevlastního syna Alího jako svého nástupce na veřejném kázání ve Ghadir Khom. Nicméně Abú Bakr a Umar intrikou vytlačili Alího a udělali vůdce, neboli chalífu, z Abú Bakra. Většina sunnitů toto zpochybňuje a říká, že se komunita radila a svobodně zvolila Abú Bakra, který byl jedním z předních následovníků Mohameda. Každopádně se tak stalo a Abú Bakr se stal novým vůdcem. Většinu svého krátkého vládnutí strávil potlačováním vzbouřených kmenů.
Se sjednocením Arábie se muslimové začali dívat ven a zahájili dobývání, které mělo případně sjednotit celý Střední východ pod vládu chalífů.
Od roku 595 do 619 měl Mohamed pouze jednu manželku – Chadídžu. Po její smrti se oženil s Aišou, a dále s Hafsou. Později se oženil ještě s dalšími manželkami, celkem s jedenácti (9, nebo 10 žijících v době jeho smrti). Někteří říkají, že se také oženil s otrockou dívkou Marií al-Qibtiyya, ale jiné zdroje hovoří opačně.
Podle většiny hadíthů bylo Áiše v době sňatku s Mohamedem 6 let a manželství bylo konzumováno (došlo k pohlavnímu styku) v jejích devíti letech (podle at-Tabarího v deseti letech). Tato skutečnost je dnes často kritizována (pedofilie je trestná v mnoha zemích dnešního světa), kritika ze strany západní kultury se ovšem objevila až poměrně nedávno. Manželství s dětmi nebyla v tehdejší beduínské společnosti neobvyklá a po většinu historie bylo muslimskými historiky Ajšino mládí považováno za velmi pozitivní fakt a často vyzdvihováno, protože bylo vnímáno jako potvrzení jejího panenství a čistoty.
Chadídža byla Mohamadova první manželka a matka jediného dítěte, které ho přežilo, dcery Fátimy. S ostatními manželkami se oženil až po smrti Chadídži. Některé z těchto žen byly nedávné vdovy po bojovnících z bitev. Další byly dcery jeho blízkých spojenců a kmenových vůdců. Výsledkem jednoho z pozdějších spojení byl syn, ale zemřel v deseti měsících.
Mohamedovy ženy a ženské otrokyně:
(*) = sporné
Výraz „společník“ určuje každého, kdo splňuje tři podmínky. Za prvé, musí to být Mohamedův současník. Za druhé, musel alespoň jednou vidět nebo slyšet Mohamedův proslov. A za třetí musel konvertovat k islámu. Společníci jsou odpovědní za přesení „hadísu”, každý „hadís“ musí mít na začátku některého ze společníků. Kromě seznamu, uvedeného zde, je samozřejmě ještě velké množství jiných.
Seřazeno podle abecedy:
Mohameda přežila pouze jeho dcera Fátima a její děti. (Někdo říká, že měl ještě jednu dceru Zainab, která porodila dceru Ammu, nebo Umamu, která ho také přežila.)
Šíité věří, že Fátimin manžel Alí a jeho následníci jsou jediní legitimní vůdci víry. Sunnité tento názor odmítají, ale přesto ctí Mohamedovy potomky.
Mohamedovi potomci jsou známi pod mnoha jmény, jako například Sajíd سيد, či "šarif" شريف (množné číslo: ِأشراف Ašráf). Mnoho vládců a významných osobností v muslimských zemích se, v minulosti i nyní, prohlašují za Mohamedovy potomky, s větší, či menší věrohodností. Například Fatimidská dynastie v Severní Africe, současná jordánská a marocká královská rodina Idrisů a Agha Khan, imám išmaelské větve islámu. V mnoha muslimských státech existují různě důvěryhodné společnosti, které prokazují prohlášení o potomství Mohameda.
Mohamed, před svou smrtí v roce 632, vytvořil islám jako sociální a politickou sílu, která sjednotila většinu Arábie. V několika obdobích po jeho smrti došlo ke sjednocení celé Arábie a k dobytí Íránu, Iráku, Egypta, Palestiny, Sýrie, Arménie a velké části severní Afriky. Do roku 750 se již islám stal duchovním protějškem dvou velkých monoteistických náboženských systémů – judaismu a křesťanství – a geopolitickým nástupcem Římské říše. Pod muslimskou kontrolu se tak dostal zbytek severní Afriky, jižní část Španělska a velká část střední Asie, zahrnuje Sindh v údolí Indu.
Pod vládou Ghaznavidů se islám v 10. století v důsledku dobyvačných válek rozšířil do hinduistických knížectví na východ od Indu, tedy do oblasti dnešní severní Indie. Ještě později Islám mírovou cestou expandoval do velké části Afriky a jihovýchodní Asie.
Mohamed je obecně považován za jednu z nejvlivnějších osobností všech dob. Byl nesmírně úspěšným náboženským a zároveň i politickým vůdcem. Michael H. Hart ho řadí v žebříčku sta nejvlivnějších osobností na první místo před Ježíše a Buddhu. Dnes je islám druhé nejrozšířenější náboženství, ve které věří více než 1,5 miliardy lidí po celém světě.
Většina muslimů vůči Mohamedovi cítí velkou úctu a lásku a vyjadřují ji mnoha způsoby.
I když je Mohamed často muslimy označován za vzor ctnosti a spravedlnosti, historické prameny hovoří jinak. Někteří muslimští historikové (Ibn Varrak, Ali Sina, …) a mnozí nemuslimové zaznamenali ve svých dílech množství údajů o Mohamedovi, které se staly důvodem jeho kritiky.
Velmi často bývá u Mohameda kritizována jeho polygamní manželství. Ačkoli běžný muslim může mít pouze čtyři ženy najednou, měl Mohamed podle dostupných pramenů minimálně osm žen (některé prameny uvádějí i více). V Koránu je prorok zmíněn jako výjimka z „pravidla maxima čtyř žen“.
Polygamie jako praxe proroků je známa již z Bible.
Za nejproblémovější z jeho (historicky prokazatelných) žen je některými považována jeho nejoblíbenější žena Áiša. Podle většiny hadíthů bylo Áiše v době sňatku s Mohamedem 6 let a manželství bylo konzumováno v jejích devíti letech (podle al-Tabarího v deseti letech). Tato skutečnost je dnes často kritizována, kritika ze strany západní kultury se ovšem objevila až poměrně nedávno. Manželství s dětmi byla v tehdejší beduínské společnosti běžná a po většinu historie bylo muslimskými historiky Ajšino mládí považováno za velmi pozitivní fakt a často vyzdvihováno, protože bylo vnímáno jako potvrzení jejího panenství a čistoty.
Kritikové také poukazují na jeho manželství s exmanželkou jeho adoptovaného syna Zajnaba bint Jahshe.
Mohamed bývá dále kritizován za údajné vraždy svých politických odpůrců (např. Abú Afaka, Ka'ba ibn al-Ašrafa nebo Abdulláha ibn Chatala).
Oficiální sunnitský životopis Mohamedova života od Ibn Ishaka obsahuje kontroverzní příběh o tom, jak nechal Mohamed mučit člověka kvůli pokladu.

Tranzistorový jev je průchod proudu přes dvojici přechodů C-B a B-E v bipolárním tranzistoru vyvolaný slabším proudem procházejícím druhým přechodem. Intenzitu proudu přes přechody C-B a B-E lze řídit intenzitou proudu tekoucího přechodem B-E; poměr obou proudů se nazývá proudový zesilovací činitel označovaný symbolem β nebo h.
Tok nábojů v bipolárním tranzistoru je způsoben difúzí nosičů náboje přes přechod mezi dvěma oblastmi s rozdílnou koncentrací náboje. Jednotlivé oblasti vodivosti se u bipolárního tranzistoru nazývají emitor (E), báze (B) a kolektor (C, případně K). U diskrétních tranzistorů je ke každé z oblastí připojen drátový vývod. Emitor je obvykle dopován o několik řádů více než další dvě oblasti, báze poněkud více než kolektor, takže koncentrace majoritních nosičů náboje v kolektoru a bázi je přibližně stejná. Bipolární tranzistor je navržen tak, že kolektorový proud je způsoben tokem nábojů vstřikovaných z emitoru s vysokou koncentrací náboje do báze, kde jsou minoritními nosiči, které difundují ke kolektoru. Proto se bipolární tranzistory považují za prvky s minoritními nosiči.
Podle způsobu dopování každé ze tří oblastí tranzistoru rozlišujeme dva typy vodivosti bipolárních tranzistorů: NPN a PNP. Tranzistory NPN obsahují dva polovodičové přechody, které sdílí tenkou anodovou oblast s vodivostí typu P; tranzistory PNP obsahují dva polovodičové přechody, které sdílí tenkou katodovou oblast s vodivostí typu N.
V obvyklém funkčním režimu je přechod báze-emitor pólován v propustném směru, což znamená, že oblast P má kladnější potenciál než oblast N. Přechod báze-kolektor je pólován v závěrném směru. U tranzistoru typu NPN je na bázi vyšší napětí než na emitoru a na kolektoru ještě vyšší napětí než na bázi. Za těchto podmínek je narušena rovnováha mezi tepelně generovanými nosiči náboje a odpudivým elektrickým polem ochuzené oblasti emitoru s vodivostí N. To umožňuje vstřikování tepelně generovaných nosičů z emitoru do oblasti báze. Tyto elektrony difundují skrz bázi z oblasti s vysokou koncentrací nosičů u emitoru do oblasti s nízkou koncentrací u kolektoru. Elektrony v bázi se nazývají minoritní nosiče, protože báze je má vodivost typu P, díky čemuž jsou majoritním nosičem v bázi díry.
Aby se minimalizoval podíl nosičů, které se rekombinují v bázi než dosáhnou přechodu báze-kolektor, musí být oblast báze dostatečně tenká, aby přes ni nosiče difundovaly v mnohem kratším čase než je doba života minoritních nosičů. Tloušťka báze musí být mnohem menší než difuzní délka elektronů. Přechod kolektor-báze je pólován v závěrném směru, takže málo elektronů je vstřikováno z kolektoru do báze, naopak elektrony, které které difundují bází ke kolektoru jsou přitahovány ke kolektoru elektrickým polem v ochuzené oblasti přechodu kolektor-báze. Pro funkci tranzistoru je nutné, aby báze byla tenká a sdílená oběma přechody a aby úroveň dopování emitoru byla vyšší než kolektoru, proto tranzistor nelze nahradit dvěma diodami.

Duby v Třesovicích jsou novodobě vyhlášené památné stromy, které rostou v ulicích Třesovic na Královehradecku. Přítomnost starých dubů se promítla i do znaku obce, ve kterém jsou znázorněny dva dubové listy. Ochrana jednoho ze stromů byla ukončena roku 2008 z nepříliš obvyklých důvodů.
Strom byl vyhlášen památným, neboť tvoří krajinnou dominantu, dosahuje nadprůměrného vzrůstu a stáří. Později byly spodní větve stromu poškozeny bouří a přílišně ořezány. Ochrana stromu byla zrušena roku 2009 se značně neobvyklým odůvodněním:
Doporučení a metodika AOPK ČR pro památné stromy ale zmiňuje, že nic jako parametry či kritéria, která musí strom splnit, aby mohl být považován za památný, neexistuje:
Zrušení ochrany je dále zdůvodněno zlomením kosterních větví, ze kterého vyplývá možné zhoršení zdravotního stavu stromu. Zrušení údajně doporučili i nejmenovaný pracovník firmy zabývající se péčí o dřeviny a nejmenovaný pracovník ZO ČSOP Orlice Hradec Králové v dopisu. Uvedená citace z tohoto dopisu ale doporučení ke zrušení ochrany neobsahuje, pouze vyjadřuje politování nad stavem stromu.
Doporučení a metodika AOPK ČR pro památné stromy uvádí, že ochrana má být rušena pouze z důvodů veřejného zájmu, nebo zániku památného stromu, přičemž zánikem se rozumí odumření, rozsáhlé poškození nebo nepovolené odstranění památného stromu. V praxi je pak obvyklé, že není rušena ani ochrana stromů, které o korunu přišly zcela (Husova lípa v Chlístově) a které byly v minulosti poškozeny mnohem výrazněji (Kamenická lípa, Běleňská lípa, Bzenecká lípa, Žižkův dub v Lomnici, dub v Borohrádku, Popovický dub a mnohé další).
Stejně tak není obvyklé rušit ochranu z důvodu možnosti zhoršení zdravotního stavu, neboť zdravotní stav se zpravidla postupem času zhoršuje u všech starých stromů. Potenciálnímu zhoršení zdravotního stavu se předchází vhodným ošetřením.
Druhý památný dub roste u silnice vedoucí do vsi Popovice, poblíž domu s číslem popisným 86. Výška a obvod nejsou udané.

Památná Husova lípa (lípa velkolistá – "Tilia platyphyllos") roste u polní cesty vedoucí z Dohaliček do Horních Dohalic asi 10 km severozápadně od okresního města Hradec Králové.
Památná lípa má obvod kmene asi 270 cm, výšku asi 20 m a stáří přes 120 let. Chráněna jako památný strom je od roku 1988 pro svůj vzrůst a jako krajinná dominanta.

Jean-Pierre Léaud (* 5. května 1944 v Paříži) je francouzský herec.
Jako čtrnáctiletého ho objevil režisér François Truffaut, který mu svěřil náročnou hlavní roli Antoina Doinela v dramatu "Nikdo mne nemá rád". Díky přátelství, citovému a tvůrčímu souznění obou umělců pokračovala jejich úspěšná spolupráce i v následujících desetiletích, kdy ještě rozvinuli osudy neposlušného mladíka Doinela v Truffautových filmech "Ukradené polibky", "Rodinný krb" a "Láska na útěku".

Patchwork (anglicky "patch" – záplata, "work" - práce - "vyrobeno ze záplat") je specifická textilní technika. Jedná se o sešívání malých, různě barevných kousků látek tak, aby vytvářely geometrické vzory. Výsledný patchwork může být použit samostatně, ale častěji bývá spojen v tzv. "sendvič" (horní vrstvu tvoří patchwork, uprostřed bývá rouno a spodní vrstvu opět tvoří látka) a je ozdobně prošit drobnými stehy. Takto sešitý patchwork se nazývá quilt.
Zřejmě nejstarší dochovaný patchwork pochází z Číny z 8. - 9. století n. l. Jednalo se o buddhistické obřadní roucho sešité z pestrých hedvábných látek. Velmi oblíbeným se patchwork stal v Anglii v 17. století. Používal se především k výrobě přehozů a závěsů. Smyslem této techniky bylo využití dobře dochovaných částí starších látek. Patchwork byl technikou užívanou napříč společenskými vrstvami, setkáme se s ním ve šlechtických sídlech i v chatrčích anglického venkova. Anglický patchwork má specifický postup šití, tzv. "english paper piecing". Papírové šablony v požadovaných tvarech byly obaleny ústřižky látek a ty pak sešívány k sobě. Jedním z nejznámějších a dodnes často používaných vzorů je tzv. babiččina zahrádka.
Velké obliby se dočkal patchwork mezi ženami amerických osadníků, které si tuto dovednost přivezly s sebou ze staré vlasti. Dokázaly díky ní zhodnotit zbytky látek a obnošených šatů, dal se tak znovu použít i malý kousek látky. Zvláště po vyhlášení Navigačních akt se stal pro americké osadníky patchwork často jediným způsobem, jak vyrobit nový kus oděvu. Americkým "vynálezem" bylo sešívání dek z menších částí, tzv. bloků. Jde o čtverce jednotné velikosti (často 12 palců). To umožňovalo snadnější práci. Americké ženy často pracovaly na svých dekách společně, scházely se na patchworkových dýcháncích a vyměňovaly si látky i vzory a společně dokončovaly celé deky. 
Po druhé světové válce se zdálo, že techniky patchworku a quiltu již patří minulosti. V poslední době ale zájem o tuto textilní techniku prudce vzrůstá a šíří se i zpět z Ameriky na starý kontinent. Obrovskou popularitu získává patchwork a quilt i v Japonsku. Také v Česku vznikají patchworkové kluby, pořádají se přednášky a školení, výstavy a objevují se knihy i obchody s bohatou nabídkou různého zboží vyrobeného touto tradiční technikou.
Původně se jednalo výhradně o ruční práci, ale dnes již bývá patchwork většinou šitý na šicích strojích. Dokonce jsou vyráběny speciální šicí stroje, na kterých lze prošívat i velmi rozměrné deky. Dnes se patchwork nejčastěji vyrábí z nových látek, speciálně pro tento účel navrhovaných. Ucelené kolekce látek vytvářejí často známí návrháři. Základem bývá 100% bavlna. Patchwork se nejčastěji používá k výrobě quiltů (deky, přehozy, polštáře), ale může být použit i pro výrobu batohů, textilních dekorací, teplých bund, kabátů a jiných oděvních doplňků. 
Patchwork je dnes vnímán i jako svébytná umělecká technika, díla vyrobená tímto způsoben nacházíme v předních světových muzeích a galeriích. 
Sue Pritchard ed., Quilts 1700 - 2010, Hidden Histories, Untold Stories, London 2010

Severoatlantická oscilace (NAO, North Atlantic oscillation) je komplexní klimatický jev
v severní části Atlantského oceánu (speciálně spojený se změnami klimatu mezi Islandem a Azorami).
Je převážně charakterizována cyklickými změnami tlaku vzduchu a změnami v drahách bouří v Severním Atlantiku.
Je ve vztahu k Arktické oscilaci.
NAO byla objevena v roce 1920 sirem Gilbertem Walkerem. Podobně jako jev El Niño v Pacifiku je NAO jedním z nejdůležitějších řídících prvků klimatických změn v severním Atlantiku, Evropě, Středozemním moři
a severních částech střední Asie.
Zejména v listopadu a dubnu vysvětluje hodně ze změn atmosférických poruch v Severním Atlantiku
a následkem toho změn rychlostí a směrů větru, teploty a distribuce vlhkosti (v regionu) a intensitu, počet a dráhu bouří.
Rozhoduje o tom, zda zimní bouře procházejí přes severní Evropu nebo jižněji přes Středozemní moře. Některé projevy
ale ještě nejsou zcela vysvětleny, například proč jsou fáze změn NAO obráceny od počátku 80. let s následnými dalekosáhlými
změnami v počasí Severního Atlantiku a Evropy, což lze těžko oddělit od antropogenních efektů.

Pojmem deformace tělesa rozumíme změnu jeho tvaru. Těleso mění tvar v důsledku působení síly. Silové působení mění vzájemné polohy atomů, ze kterých se těleso skládá. V případě, že se po odstranění působící síly těleso vrátí do původního tvaru, mluvíme o pružné (elastické) deformaci. Pružné deformace se vyskytují u pružných látek. V důsledku působení sil může rovněž dojít k nevratným změnám v poloze atomů tělesa. Tvar tělesa se po odstranění působící síly již nevrátí do původního stavu. V takovém případě mluvíme o nepružné deformaci popř. úžeji o plastické deformaci. Tyto deformace lze pozorovat např. u plastických látek.
Zůstávají-li během deformace body původně ležící v jedné rovině ve stejné rovině i po deformaci, označuje se taková deformace jako rovinná.
Síly působící na těleso lze rozlišovat podle druhu napětí, které v tělese vyvolávají na tahové, tlakové, smykové, ohybové nebo torzní. Tyto síly bývají také označovány jako deformační síly.
Neuvažuje-li se při popisu tělesa jeho deformace, mluvíme o tuhém tělesu.
V mechanice kontinua lze deformace popsat srovnáním deformovaného a nedeformovaného stavu kontinua.
V čase formula_1 můžeme popsat polohu částic kontinua jako formula_2. V čase formula_3 pak bude poloha odpovídajících částic určena jako formula_4. Lze definovat vektor posunutí formula_5 jako
Vektor posunutí má tedy počátek v místě, kde se částice nacházela na počátku sledovaného pohybu a konec v místě konečné polohy částice. Pomocí vektoru posunutí je možné deformační pohyb popsat jako
Tento vztah však v sobě zahrnuje nejen deformaci, ale také posunutí a otáčení kontinua jako celku. Pro popis deformací by však bylo vhodné získat z tohoto vztahu pouze část, která je za deformace odpovědná. Toho se dosáhne na základě předpokladu, že při deformacích dochází ke změnám vzdáleností částic kontinua.
Uvažujeme-li libovolný bod formula_8 kontinua a v jeho okolí bod formula_9, pak na konci deformačního pohybu se bod z formula_8 přesune do bodu formula_11 a bod formula_9 do bodu formula_13. Označíme-li vektor posunutí odpovídající bodu formula_8 jako formula_15 a vektor posunutí odpovídající bodu formula_9 jako formula_17, a uvažujeme-li pouze blízké okolí bodu formula_8, můžeme použít zápis
Na počátku děje je vzdálenost mezi body formula_8 a formula_9 určena jako formula_22. Na konci děje je vzdálenost částic nacházejících se původně v bodech formula_8 a formula_9 určena jako formula_25 (kde bylo použito Einsteinovo sumační pravidlo). K popisu deformace kontinua v okolí bodu, jehož počáteční souřadnice jsou formula_8 a konečné formula_11, se použije rozdíl čtverců uvedených délek, tzn. výraz
Úpravou předchozích vztahů pak dostáváme
kde byl zaveden tzv. tenzor velkých deformací
Tenzor velkých deformací je funkcí souřadnic, tzn. formula_31, a je to symetrický tenzor druhého řádu.
Jsou-li deformace malé, jsou malé také změny vektoru posunutí formula_5 se souřadnicemi formula_8, tzn. jsou malé také parciální derivace formula_34. V takovém případě je v tenzoru velkých deformací člen formula_35 malý ve srovnání s členy formula_36 a formula_37 a můžeme jej zanedbat. V takovém případě lze deformaci popsat tzv. tenzorem malých deformací
Pro malé deformace lze tedy platí
Vyjdeme-li z deformovaného stavu, lze tenzor malých deformací zavést vztahem
a platí
Pro malé deformace jsou velikosti posunů formula_42 v nedeformovaném stavu a jim odpovídající formula_43 v deformovaném stavu přibližně stejné a není tedy nutno rozlišovat mezi tenzory malých deformací v nedeformovaném a deformovaném stavu, což znamená, že tenzory malých deformací formula_44 a formula_45 můžeme považovat za ekvivalentní.
Často se používá rozklad tenzoru formula_44 na izotropní část a deviátor
kde formula_48 je stopa tenzoru malých deformací a formula_49 je Kroneckerovo delta. Označuje se
jako izotropní část a
jako deviátor deformací.
Význam diagonálních složek tenzoru formula_44 lze určit následující úvahou.
Výraz formula_53 je čtverec délky zvoleného elementu látky před deformací. Použijeme pro něj označení formula_54. Podobně pro výraz formula_55, který označuje čtverec délky zvoleného elementu po deformaci, použijeme označení formula_56. Potom platí
Pro malé deformace je formula_58, takže lze levou stranu pomocí přibližného vztahu formula_59, čímž získáme
Složka tenzoru formula_61 malých deformací tedy odpovídá relativní změně délky elementu, který byl původně rovnoběžný s osou formula_62 kartézské soustavy souřadnic. Podobně složky formula_63 a formula_64 přestavují relativní změny délek elementů, které byly původně rovnoběžné s osami formula_65 a formula_66.
Pro určení významu nediagonálních složek lze vyjít z rovinné deformace v rovině dané kartézskými osami formula_67. Tenzor malých deformací má v takovém případě nenulové pouze složky formula_68. Uvažujeme-li deformaci, při které jsou nenulové pouze složky se smíšenými indexy, tzn. formula_69, pak element, který byl před deformací rovnoběžný s osou formula_62, tzn. lze jej před deformací popsat vektorem formula_71, lze po deformaci popsat vektorem formula_72, kde formula_73 je složka vektoru posunutí podél osy formula_65.
Pro úhel formula_75 mezi vektory formula_71 a formula_77 platí
Podobně lze pro element, který byl před deformací rovnoběžný s osou formula_65, který je možné před deformací popsat vektorem formula_80, určit složky tohoto elementu po deformaci jako formula_81.
Pro úhel formula_82 mezi vektory formula_80 a formula_81 platí
Pro malé deformace lze použít aproximaci formula_86, což umožňuje psát
Smíšená složka tenzoru deformace formula_88 tedy odpovídá polovině úhlu formula_89, o který se při deformaci změní pravý úhel mezi elementy původně rovnoběžnými s kartézskými osami formula_62 a formula_65. Úhel formula_89 se nazývá úhel smyku.
V obecném případě, kdy nejde o rovinnou deformaci, mohou mít elementy původně rovnoběžné s první nebo druhou kartézskou osou po deformaci také složky ve směru třetí osy. Tyto složky jsou však tak malé, že nemají podstatný vliv na úhel mezi elementy po deformaci. Složka formula_88 má tedy i v takovém případě stejný význam jako v případě rovinné deformace.
Obdobným způsobem lze položit složku formula_94 rovnu polovičnímu úhlu smyku mezi první a třetí souřadnicovou osou a složku formula_95 rovnu polovičnímu úhlu smyku mezi druhou a třetí souřadnicovou osou.
Uvažujme v diferenciálním okolí bodu, ve kterém známe složky formula_44, kvádr, jehož hrany mají před deformací délky formula_97, přičemž tyto hrany jsou rovnoběžné se směry hlavních os deformace. Daný kvádr zůstane kvádrem i po deformaci (za předpokladu malých deformací), pouze dojde ke změně délek jeho hran na formula_98. Při vhodné volbě souřadnicové soustavy, tzn. osy souřadnicové soustavy leží ve směru hlavních os deformace (na jednotlivé stěny kvádru tedy působí pouze čistý tah nebo čistý tlak), platí
pro formula_100.
Po deformaci lze tedy délky hran vyjádřit jako formula_101. Pro objem kvádru po deformaci pak při zanedbání veličin vyšších řádů dostáváme
což bývá obvykle zapisováno jako
kde formula_104 je objem tělesa před deformací a formula_105 je objem tělesa po deformaci. Stopa formula_48 tedy popisuje relativní objemovou změnu, tedy objemovou deformaci. Vzhledem k tomu, že stopa izotropní části formula_44 je stejná jako stopa celého tenzoru formula_44, odpovídá objemová deformace izotropní části objemové deformaci celého tenzoru deformací. Stopa deviátoru formula_109 je nulová, tzn. relativní objemová změna odpovídající deviátoru tenzoru malých deformací je také nulová. Deviátor tedy nezpůsobuje změny objemové, ale pouze změny tvaru, tedy tvarovou deformaci.



Marina, též Marína je ženské jméno latinského původu. Mužská podoba Marin(us) znamená "žijící při moři, na moři", "námořník". 
V českých zemích se však jméno Marina či Marinka v minulosti používalo jako domácká podoba jména Marie. 
V České republice 10. října.
Následující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +6,0%.

Bernard Cornwell (* 23. února 1944 Londýn, Anglie) je uznávaný britský spisovatel, autor historických románů. Mezi jeho nejznámější díla patří řada románů z období napoleonských válek "„The Sharpe series“", pojmenovaných podle hlavního hrdiny Richarda Sharpa. V Čechách se stal známým především díky zdařilému zpracování artušovské legendy ve čtyřdílném románu "„Kronika válečníkova“".
Narodil se v Londýně v roce 1944 jako „válečné dítě“. Jeho otec byl kanadský letec, matka Angličanka, členka ženských pomocných leteckých sborů (WAAF). Byl dán k adopci a osvojen rodinou Wigginsových z Essexu, která patřila k přísně protestantské sektě Peculiar People. Vzdělával se na internátní škole, vystudoval Londýnskou univerzitu a potom nastoupil na 10 let do BBC, kde nakonec pracoval jako ředitel zpravodajské televize v Severním Irsku. S manželkou Judy se oženil v roce 1980 a společně se přestěhovali do USA, odkud pocházela. Tam začal psát romány, protože k tomu nepotřeboval pracovní povolení, které mu americké úřady odmítly vydat.
Jeho nejznámějším dílem jsou příběhy anglického vojáka Richarda Sharpa, které se odehrávají v období napoleonských válek. V prvních 12 knihách podrobně popsal vojákova dobrodružství v různých válečných taženích po Evropě v rozmezí dvanácti let, v dalších poté vylíčil začátky Sharpa coby mladého vojáka v Indii. Pozdější romány jsou zasazeny do různých částí časového rámce vymezeného původními knihami. Většina z „napoleonských knih“ byla zfilmována jako televizní seriály se Seanem Beanem v hlavní roli.
Napsal také tetralogii o americké občanské válce "Starbuck Chronicles", trilogii o Artušovské Británii "The Warlord Chronicles", která vyšla česky ve čtyřech dílech jako "Kronika válečníkova", a další trilogii o hledání Svatého Grálu ve 14. století v době stoleté války.
Nejnovější série příběhů, v níž je hlavní postavou šlechtic Uhtred z Bebbanburgu, se odehrává v 9. století za vlády krále Alfréda Velikého, který ubránil své království Wessex proti dánským Vikingům, což mu jako jedinému anglickému panovníkovi vyneslo přídomek „Veliký“.
Podle této série vzniká televizní seriál "The Last Kingdom". Jeho první, osmidílná řada měla premiéru v roce 2015, premiéra druhé řady je plánována na rok 2016.

Kosmodrom Bajkonur (kazašsky Байқоңыр ғарыш айлағы, "Bayqoñır ğarış aylağı") (rusky "Космодром Байконур") je kosmodrom (základna pro starty kosmických raket) v Kazachstánu používaný od počátku kosmické éry Sovětským svazem a později Ruskem.
Kosmodrom byl vybudován v Kyzylordské a Karagandské oblasti na území Kazašské SSR (nyní Republika Kazachstán) mezi městy Kazalinsk a Džusaly na základě rozhodnutí vlády SSSR č. 292-181 ze dne 12. února 1955 jako 5. Naučno-issledovatělskij ispytatělnyj poligon (5-NIIP, "5й Научно-исследовательский испытательный полигон", "5-НИИП") Ministerstva obrany SSSR pro zkoušky balistických raket.
Do té doby pro pokusy s raketami sloužila vojenská střelnice (nyní Kosmodrom Kapustin Jar), která k pokusům vícestupňových raket vyvíjenými týmem Koroljova nedostačovala. Proto maršál dělostřelectva Mitrofan Nědělin rozhodl postavit základnu větší. Výstavbu nové základny dostal na starost generál ženijního vojska Georgij Maximovič Šubnikov. Na budoucí staveniště se dostal s prvními spolupracovníky již 12. ledna 1955. Železniční vagóny jim sloužily jako dílny i obydlí.
Organizační struktura vojenské správy střelnice byla stanovena direktivou Generálního štábu ozbrojených sil SSSR ze dne 2. května 1955; tento den byl později rozkazem ministra obrany SSSR č. 00105 ze dne 3. srpna 1960 oficiálně označen za datum zřízení kosmodromu. Správou kosmodromu byla pověřena raketová vojska RVSN (Raketnyje vojska stratěgičeskogo naznačenija, Ракетные войска стратегического назначения), později rampy pro kosmické nosiče spravovaly VKS (Vojenno-kosmičeskije sily, Военно-космические силы). 
První úspěšný start balistické rakety z kosmodromu se uskutečnil 3. srpna 1957. Od 4. října 1957, kdy odtud byla vypuštěna první umělá družice Země Sputnik 1, je používán i pro kosmické starty. V západním tisku byl často nazýván Tjura-Tam podle blízké železniční stanice. Původní vesnice Bajkonur (kazašsky Bajkonyr) leží asi 320 km severovýchodně od kosmodromu; její jméno bylo pro kosmodrom použito kvůli utajení jeho skutečné polohy.
Raketový kosmodrom Tjura-Tam patřil mezi přísně střežená a tajená místa. V roce 1956 jeho stavbu sice prokázaly snímky z amerického špionážního letadla U-2, ale souřadnice Sověti tajili dál. Po Gagarinově letu požádal SSSR Mezinárodní leteckou federaci (FAI) o uznání rekordního letu a uvedl, že startoval z Kosmodromu Bajkonur. Na mapě této oblasti byla zakreslena jen vesnice Bajkonur, jinak zde byl trestanecký tábor, a tak se Sověti rozhodli uvést vzdálenou vesnici jako místo startu rakety.
Při návštěvě francouzského prezidenta Charlese de Gaulla byla instalována před budovami základny s původním označením "Ploščadka 10" nová tabule s označením "Zvezdograd" a později, 29. ledna 1958 bylo městečko u základny pojmenováno "Leninsk".
Po rozpadu SSSR v roce 1993 přešel kosmodrom do vlastnictví nově vzniklého samostatného státu Kazachstán, ale po složitých jednáních byla 4. ledna 1994 podepsána dvoustranná mezivládní dohoda o dlouhodobém pronájmu kosmodromu Ruské federaci na dobu nejméně 20 roků za 115 mil. USD ročně. 
VKS v roce 1996 přešly zpět do RVSN. V roce 1999 bylo rozhodnutím ruské vlády zřízeno středisko FGUP Federalnyj kosmičeskij centr „Bajkonur“ (ФГУП Федеральный космический центр „Байконур“) a v souvislosti s tím přebrala postupně rampy do své péče ruská kosmická agentura RAKA (Rossijskoje aviacionno-kosmičeskoje agentstvo, Российское авиационно-космическое агентство, РАКА), nyní Státní korporace pro kosmické aktivity Roskosmos. 
V roce 2001 byly vytvořeny KVRF (Kosmičeskije vojska Rossijskoj federacii, Космические войска Российской федерации, КВ РФ), kterým podléhá vojenská část kosmodromu. Současný oficiální název je 5. Gosudarstvennyj ispytatělnyj kosmodrom (5-GIK, "5й Государственный испытательный космодром", "5-ГИК") Ministerstva obrany Ruské federace. 
Dne 9. ledna 2004 podepsali ruský prezident V. Putin a kazašský prezident N. Nazarbajev dohodu o prodloužení pronájmu do roku 2050 (smlouva byla ratifikována ruskou Dumou 25. května 2005). Parlament Kazachstánu ratifikoval smlouvu v březnu 2010.
V lednu 2005 byla zřízená společná kazašsko-ruská společnost „Bajterek“ pro komerční zajišťování startů nosných raket typu Angara.
Vlastní kosmodrom (bez pádových oblastí stupňů ve střeleckém sektoru) zabírá plochu 6717 km. Nachází se zde 15 ramp 9 typů pro vypouštění kosmických nosičů, 4 rampy pro vypouštění mezikontinentálních balistických raket, 11 montážních budov MIK (montažno-ispytatělnyj korpus) se 34 halami pro přípravu nosných raket a družic a sond, 3 tankovací stanice pro plnění nádrží kosmických těles kapalnými pohonnými látkami a stlačenými plyny, sledovací stanice s výpočetním střediskem pro zajišťování vzletu raket, stanice pro zkapalňování vzduchu pro výrobu kapalného kyslíku a dusíku (kapacita 300 t/den), tepelná elektrárna s výkonem 60 MW, energovlak s výkonem 72 MW, 2 letiště („Krajnyj“ a „Jubilejnyj“, kde byla přistávací dráha sovětského raketoplánu Buran, 470 km železničních tratí (z toho 40 km speciálního rozchodu), 1281 km silnic, 6610 km elektrorozvodné sítě, 2784 km spojové sítě a hangár, kde byl uložen raketoplán Buran.
Z kosmodromu jsou a v minulosti byly vypouštěny všechny sovětské a ruské pilotované kosmické lodě typů Vostok, Voschod a Sojuz a bezpilotní nákladní kosmické lodě typu Progress, zásobující Mezinárodní vesmírnou stanici. Jsou odsud vypouštěny stacionární telekomunikační družice, sondy k Měsíci a sondy k planetám a část vědeckých, aplikovaných a vojenských umělých družic Země. 
Používaly nebo používají se k tomu účelu různé typy nosných raket; v současné době [2017] zejména různých modifikací typů Sojuz, Proton a Zenit.
Přes 70 000 specialistů a jejich rodin (stav 2002) žije a pracuje v městě Bajkonur (původní název Taškent-90, pak Tjura-Tam, pak Zvezdograd, pak Leninskoje, pak až do 20. prosince 1995 Leninsk, zeměpisné souřadnice ) na břehu řeky Syrdarji.
České ohlasy historicky nejvýznamnějšího sovětského kosmodromu nalézáme ve skladbě Bajkonur z alba 15 let jsem Na Kovárně na plech hudební skupiny Tři sestry.

Bajkonur může být:


Pražské povstání vypuklo 5. května 1945 v hlavním městě Praze. Česká národní rada vydala prohlášení o konci Protektorátu a o převzetí vládní a výkonné moci. Nejdříve probíhaly demonstrace, které brzy přešly do ozbrojeného odporu.
Celonárodní povstání v protektorátu bylo připravováno východní i západní složkou českého protinacistického odboje již od počátku roku 1945. Jeho cílem mělo být zejména:
Povstání vypuklo za stavu, kdy se na území Čech a Moravy nacházela miliónová Schörnerova armáda, která měla rozkaz udržet se v tomto prostoru co nejdéle. K. H. Frank vedl s protektorátní vládou rozhovory o nenásilném předání moci, přičemž se projevovaly i snahy prezidenta Háchy o vytvoření Českomoravské republiky a převzetí moci Richardem Bienertem. Souběžně s tím tu byly i totožné snahy ilegálních odbojových skupin i České národní rady (ČNR), podle nichž měly na území Protektorátu vznikat revoluční Národní výbory. V Praze byl přípravou na převzetí moci pověřen Dr. František Krása.
Podnětem pro nepokoje v Praze se stalo oznámení vydané 4. 5. 1945 protektorátní vládou o zrušení nařízení týkající se dvojjazyčného úřadování, dvojjazyčných nápisů a zákazu vyvěšování československých vlajek. Byl vydán pokyn, aby se na úředních budovách vyvěsily vlajky a úřadovalo se jen v českém jazyce. Již téhož dne se na mnohých místech v Praze začaly odstraňovat nenáviděné německé nápisy, avšak 5. května vlna nadšení opanovala celou Prahu. Odstraňovaly se německé cedule, vyvěšovaly se české vlajky, ve městě vládlo nadšení. Snaha ministerského předsedy kolaborantské protektorátní vlády R. Bienerta o vyhlášení Českomoravské republiky však ztroskotala, protože policejní jednotka, která měla převzít rozhlas do českých rukou, narazila na odpor německých vojáků. Došlo k boji, což mělo za následek volání rozhlasu o pomoc. R. Bienert se později pokusil zprávu o převzetí moci vyhlásit v pražském rozhlase, avšak byl zatčen pražským Národním výborem, který ho předal ČNR. Před polednem hlásil městský pouliční rozhlas: "„Českoslovenští občané: Hitlerovo Německo je rozdrceno. Třetí říše přestala existovat! Pryč s válkou! Všichni ihned zastavte práci! Nikdo nesuďte, nikdo nesmíte trestat, ať Čecha nebo Němce, na to jsou lidové soudy. Varujeme všechny Němce před jakýmkoliv zakročením. Česká policie, české četnictvo, vládní vojsko a jiné útvary uposlechnou bezpodmínečně pokynů Národních výborů. Kdo tak neučiní, je zbabělec a zrádce! Stojíme neochvějně za československou vládou!“ "
V poledne primátor Alois Říha odevzdal vedení magistrátu do rukou zástupců Národního výboru Praha. ČNR zformulovala odpoledne vlastní prohlášení o konci protektorátu: "„Lide český! ČNR jako představitelka revolučního hnutí českého lidu a jako zmocněnec vlády v Košicích, ujímá se dnešním dnem moci vládní a výkonné na území Čech, Moravy a Slezska. Pod údery hrdinných spojeneckých armád a pod údery aktivního odporu českého lidu zanikl tzv. „protektorát Čechy a Morava“, který nám byl Němci vnucen a tím zanikla veškerá správní moc vykonávaná protektorátní vládou a německými úřady."". Otakar Matoušek byl pověřenec ČNR pro řízení Českého rozhlasu 5. 5. 1945 - 25. 5. 1945.
V té době se však již v Praze střílelo. Německá okupační správa ignorovala opatření protektorátních úřadů a němečtí vojáci začali střílet do lidí, kteří vyvěšovali československé vlajky, přetírali německé nápisy či je shazovali ze zdí na zem. Vysílání pražského rozhlasu, které provolávalo převzetí moci do rukou českých úřadů, se změnilo ve výzvu k boji proti okupantům. Městský rozhlas převzal a vysílal i známé volání o pomoc československému rozhlasu: "„Voláme českou policii, četnictvo a ozbrojené jednotky! Pomozte československému rozhlasu ve Schwerinově třídě, kde čeští lidé bojují o jeho záchranu! Vchod z Balbínovy ulice je úplně volný! Voláme českou policii, četnictvo a ozbrojené jednotky na pomoc československému rozhlasu!“" Reakce lidí byla spontánní, ozbrojení i neozbrojení lidé spěchali na pomoc. Kolem československého rozhlasu se mezitím rozhořely pouliční boje. V půl šesté podvečer vysílal městský rozhlas výzvu pro příslušníky německých ozbrojených sil v německém jazyce, aby složili zbraně a dále neprolévali krev. Někteří z nich výzvy uposlechli a složili zbraně, což se ovšem v žádném případě netýkalo příslušníků Waffen-SS, kteří o to zuřivěji útočili na povstalecká centra, kterými byly zejména Staroměstská radnice, Novoměstská radnice, Nová úřední budova a budova Československého rozhlasu.
Povstalci si byli vědomi toho, že proti případnému německému útoku zvenčí nemají moc šancí, takže v noci z 5. na 6. května vyrostlo v Praze asi dva tisíce barikád. Jejich obránci měli k dispozici většinou pouze pušky, lehké kulomety, granáty a pancéřové pěsti. Proto jim přišla vhod pomoc od Vlasovců, kteří byli vyzbrojeni i těžkou technikou a kteří se již v noci na 6. května zúčastnili bojů proti Němcům. Jejich pomoc zabránila německé armádě rozdrtit povstání už v prvních dnech. První nápory německé armády na sebe nenechaly dlouho čekat, německé tanky se začaly probíjet do města. Povstalci bojovali i ve vnitřním městě s německou posádkou, přičemž nacisté se stále snažili zmocnit důležitých objektů.
6. května začala Prahu bombardovat i jednotlivá německá letadla, kobercové bombardování se však neuskutečnilo díky tomu, že většina německých strojů byla zaměstnána boji s Rudou armádou. Boje na barikádách zastavovaly postup nacistů, kteří začali na mnoha místech používat nelidský způsob jejich dobytí, když před svými tanky hnali proti nim české muže, ženy a děti, kteří se bojů neúčastnili. Nacisté též začali páchat teror a neuvěřitelné ukrutnosti ve čtvrtích, které obsadili. Na několika místech v Praze došlo k masakrům bezbranných civilistů - českých žen, dětí a starců. Do povstání se aktivně zapojili i příslušníci protektorátního vojska, kteří též přivezli povstalcům velký počet zbraní a munice. 7. května se opět rozhořely prudké boje o Staroměstskou radnici, která byla napadena útokem čtyř lehkých a jednoho těžkého německého obrněného vozidla, přičemž nacisté stříleli zápalnou municí. Městský rozhlas volal stále o pomoc, žádal zejména o muže vyzbrojené pancéřovými pěstmi. Pokračovaly ojedinělé nálety letadel, bojovalo se na barikádách, povstalcům se podařilo ukořistit i těžkou nepřátelskou techniku včetně obrněných vlaků. Pražané spoléhali též na pomoc americké armády, která 6. května osvobodila Plzeň a chtěla pokračovat dále k hlavnímu městu, ale z politicko-vojenských důvodů musela zůstat stát na demarkační linii. Stalin nedal svolení k dalšímu postupu Američanů přes dohodnutou demarkační linii, takže i generál Eisenhower navzdory Pattonovým protestům odmítl dát povolení k akci a přenechal zásah zvaný Pražská ofenzíva na vzdálené Rudé armádě, která se na rozkaz Stalina vydala osvobodit Prahu po pádu Berlína 30. dubna 1945, ale musela čelit tvrdému odporu německých jednotek u Drážďan a v okolí Krušných hor, což zdrželo její postup.
Spojenci neposkytli povstalcům ani vzdušnou podporu, ačkoliv měli v té době nad Německem jasnou leteckou převahu a mohli eliminovat obrněné jednotky v okolí Prahy.
V noci ze 7. na 8. května se povstalci dále připravovali na další útoky. ČNR vedla s Vlasovci neúspěšná jednání, která vyvrcholila rozhodnutím generála Vlasova opustit Prahu. Povstalci tak přišli o výraznou pomoc, která naopak, ale v menší síle, přišla v podobě partyzánské jednotky. K útoku se připravovali i Němci, kteří již věděli, že v Remeši podepsal generál Alfred Jodl bezpodmínečnou kapitulaci, která měla nabýt účinnosti 8. května ve 23.01 SEČ. Maršál Ferdinand Schörner již věděl, že v boji nemá smysl pokračovat a snažil se zachránit, co se dalo. Jediným možným řešením bylo, aby se co nejvíce vojáků dostalo do amerického zajetí. A k tomuto potřeboval volný průchod Prahou. V časných ranních hodinách 8. května začal mohutný útok na Prahu za použití tanků a pěchoty. Od rána hořela Staroměstská radnice, její novogotické křídlo muselo být po ukončení bojů strženo. Pokračovaly masakry českých civilistů. Ve městě se rozhořely prudké boje, při nichž obránci využívali s úspěchem ukořistěné pancéřové pěsti, jimiž zničili mnoho tanků a obrněných vozidel. Od dopoledních hodin probíhala jednání mezi ČNR a zástupci německé armády, jejímž výsledkem bylo, že v pozdních odpoledních hodinách byly zastaveny boje, jednotky Wehrmachtu podepsaly kapitulaci a byl jim umožněn volný odchod z Prahy. Prahu též na základě této dohody opustily správní, soudní, policejní a jiné okupační úřady, organizace a instituce i někteří němečtí civilisté. (Za tuto dohodu byl v roce 1949 odsouzen v inscenovaném procesu na doživotí velitel pražského povstání generál Karel Kutlvašr). Příslušníci jednotek Waffen SS se však této dohodě nepodřídili a pod velením SS-Gruppenführera Carla von Pücklera, který byl velitelem jednotek Waffen-SS na území protektorátu, pokračovali v boji.
9. května 1945 v časných ranních hodinách vjely do Prahy první sovětské tanky 1. ukrajinského frontu maršála Koněva. Začaly střety mezi jednotkami Rudé armády a poslední částí německých vojsk, kterým se nepodařilo z Prahy uniknout, z nichž velkou část tvořily části 2. SS-Panzer Division „Das Reich“ a 44. Waffen-SS Panzergrenadier Division Wallenstein. Během dne byla Praha čištěna od německých fanatických odstřelovačů, kteří se zabarikádovali ve vyšších patrech budov či ve střechách a stříleli sovětské vojáky i české civilisty v ulicích. Všechny tyto krutosti, které se v uplynulých dnech v Praze odehrály, vyvrcholily na některých místech stejně krutou odplatou na německých vojácích i civilistech. Po převzetí moci revolučními orgány za podpory sovětských vojáků tyto excesy částečně ustaly. Pražané vítali Rudou armádu, přičemž házení rozkvetlých šeříků na projíždějící sovětské tanky a bojovou techniku se stalo po dlouhá léta jedním ze symbolů osvobození. Praha se musela vzpamatovat ze svých ran, které utrpěla, musely být uhašeny požáry, strženy budovy hrozící zřícením, rozebrány barikády. Do těchto prací byli v duchu hesla kolektivní odpovědnosti za válku zapojeni i Němci, kteří v Praze zůstali. Kromě materiálních ztrát tu však byly i ztráty na životech a zranění. Ačkoliv se nikdy nepodařilo zcela přesně zjistit počet mrtvých, uvádí se, že při bojích a v důsledku bojů zahynulo přes 2 800 Čechů, přes 300 Vlasovců a kolem 1 000 Němců. Dále se uvádí, že v bojích v Praze a v nejbližším okolí zahynulo 692 vojáků Rudé armády, z toho 30 ve vnitřní Praze. Řada obětí byla pochována na Ďáblickém hřbitově.
Květnové povstání v Praze bylo v letech komunismu interpretováno dosti jednostranně, přičemž byla vyzdvihována činnost komunistů a přínos Rudé armády na osvobození Prahy. Po roce 1989 se naopak objevovaly zjednodušené pohledy na povstání, na význam účasti Vlasovců (bez jejich pomoci by bylo povstání hned na začátku poraženo. Vlasovci byli po válce vydáni Sovětskému svazu, následovaly popravy nebo smrt v Gulagu) či otázku neúčasti americké armády na osvobození Prahy či případně jiné pomoci. Pražské povstání ukázalo, že v českém národě existuje značný počet lidí, kteří jsou schopni a ochotni se ve jménu svobody obětovat a povstat proti nepříteli. V závěrečných bojích druhé světové války mělo spolu s celonárodním povstáním velký strategický význam, protože došlo k zhroucení týlu německé armádní skupiny Střed. Šlo mimo jiné o jednu z největších bitev 2. světové války svedenou Čechoslováky.

Policejní a soudní spolupráce v trestních věcech je třetí pilíř Evropské unie, zaměřuje se na justiční spolupráci mezi členskými státy Evropské unie. Do systému evropského práva byl zaveden Maastrichtskou smlouvou, do té doby měly podobné formy spolupráce v rámci Evropského společenství charakter standardních mezinárodních smluv. Rozhodnutí jsou přijímána Radou Evropské unie na základě jednomyslnosti.
Původně byly do třetího pilíře zahrnuty i oblasti související s překračováním vnitřních hranic EU, vízové a azylové politiky a soudní spolupráce v občanskoprávních věcech, v roce 1999 byly tyto agendy Amsterdamskou smlouvou přesunuty do oblasti prvního pilíře.
Europol - evropský policejní úřad, specializuje se na potírání přeshraniční organizované kriminality
Eurojust - zabezpečuje koordinaci mezi justičními orgány v případě trestního stíhání ve více zemích EU současně
Evropský úřad pro boj proti podvodům - evropský úřad pro potírání podvodných jednání

Severojižní magistrála (SJM) je silniční komunikace v Praze, procházející středem města a zásadním způsobem ovlivňující dopravní situaci v pražském centru. Je jednou z nejvytíženějších komunikací v Praze – denní intenzita provozu na ní dosahuje až 100 000 vozidel. 
V dobové literatuře bývá tato komunikace označována „II. severojižní magistrála“. Označení udávalo předpokládanou polohu v půdoryse města, protože v 60. letech prosazovaný roštový systém počítal se třemi souběžnými komunikacemi v severojižním směru a se dvěma ve směru východozápadním.
Ač má pro dopravu zcela zásadní význam, Severojižní magistrála dnes není součástí oficiální sítě hlavních pražských komunikací. Proto také neexistuje její přesné vymezení. Obvykle se zahrnují do SJM komunikace propojující Proseckou radiálu na severu a Chodovskou radiálu na jihu.
Počítáme-li k SJM i tyto radiály samotné, pak lze říci, že SJM plynule vychází z dálnice D8 u Zdib, vede okolo Ďáblic, přes Prosek, dále ulicí V Holešovičkách na most Barikádníků, z něj do Argentinské ulice a kousek po nábřeží. Z Holešovic vede přes Hlávkův most, přes Florenc, kolem Hlavního nádraží, před Národním muzeem (druhý směr vede za ním), potom přes náměstí I. P. Pavlova, Nuselský most, Nusle a Pankrác. Plynule se napojuje na dálnici D1 vedoucí do Brna. Magistrála do jisté míry kopíruje trasu linky metra C.
Některé součásti SJM, které existují dnes, byly plánovány již v dřívějších dobách; např. přemostění Masarykova nádraží nebo Nuselský most. SJM byla uváděna do provozu po etapách (1973 úsek Nuselský most – Rumunská ulice); 1978 úsek Rumunská ulice – Hlávkův most; 1980 nový most Barikádníků). V úzké návaznosti byla řešena také přestavba Hlavního nádraží. Kvůli SJM musela být řada komunikací přeložena nebo úplně zrušena. Jediný dnes plynule nenavazující úsek v Holešovicích měl být řešen zrušením nádraží Praha-Bubny a přímým propojením vyústění z Hlávkova mostu s Argentinskou ulicí poblíž mostu Barikádníků. Kvůli výstavbě SJM byla mj. zbourána dětská nemocnice na Karlově a „Moderna“ na Pankráci (na rohu Hvězdovy ulice).
Praha 2 nyní požaduje zklidnění magistrály, kterému by mohl pomoci např. semafor v Praze 4. Nevládní organizace Auto*Mat upozorňuje, že většina aut jezdící po magistrále není tranzitní doprava, ale cesty, které mají start i cíl v Praze.
Počítá se s tím, že až bude dobudován celý Městský okruh, význam magistrály klesne na úroveň pouhé místní obslužnosti, případně bude také zúžena. Uvažuje se především o tom, že by se v centru města směr na Brno převedl z Mezibranské ulice do Legerovy, čímž by se opět Národní muzeum funkčně propojilo s Václavským náměstím. Aktuálně se též uvažuje o tunelu pod Národním muzeem.

Právní moc je procesní institut, vlastnost soudního nebo správního rozhodnutí spočívající v jeho konečnosti, závaznosti a nezměnitelnosti.
Rozhodnutí nabývá právní moci z časového hlediska zásadně tehdy, pokud proti němu není přípustný řádný opravný prostředek, nebo pokud sice přípustný je, ale nebyl podán v zákonné lhůtě, pokud došlo ke vzdání se práva jej podat, anebo pokud byl podán, ale následně byl vzat zpět. Právní moc mohou ovlivnit jen mimořádné opravné prostředky (např. dovolání nebo kasační stížnost), příp. ústavní stížnost, na jejichž základě může být pravomocné rozhodnutí zrušeno.
Konečnost pravomocného rozhodnutí je vnitřní procesní účinek, který se označuje jako "formální právní moc" a znamená, že dané rozhodnutí již nelze napadnout řádným opravným prostředkem. Uvedená skutečnost musí nastat vůči všem účastníkům řízení, pokud i jen jeden z nich řádný opravný prostředek podat může, rozhodnutí právní moci zatím nenabývá.
Naopak závaznost a nezměnitelnost pravomocného rozhodnutí navenek je označována jako "materiální právní moc". Závaznost rozhodnutí se projevuje jak ohledně předmětu řízení (objektivní meze závaznosti), tak ohledně dotčených osob (subjektivní meze závaznosti). Jestliže bylo o určité věci pravomocně rozhodnuto, tak je takové rozhodnutí vůči účastníkům řízení a státním orgánům závazné. Výjimkou jsou např. rozhodnutí o osobním stavu v občanském soudním řízení (rozhodnutí o rozvodu nebo o neplatnosti manželství, o osvojení, o svéprávnosti, o zjištění otcovství nebo o prohlášení za mrtvého), nebo vykonatelná rozhodnutí Ústavního soudu, která jsou závazná pro každého. Nezměnitelnost se pak projevuje v tom, že o dané věci již nelze znovu v novém řízení jednat a rozhodnout, právní mocí nastává tzv. překážka věci rozsouzené (rozhodnuté) – "res iudicata". Pokud však jde o rozhodnutí nemeritorní, tzn. většinou v procesních otázkách, tato překážka neplatí.
Přes uvedený dvojí účinek právní moci je právní moc samozřejmě jen jedna, neboť oba tyto účinky nastávají současně.

Livonský řád (německy "Brüder der Ritterschaft Christi von Livland", latinsky "Fratres miliciae Christi de Livonia") byl autonomní větví Řádu německých rytířů a člen Livonské konfederace. Vznikli po porážce Řádu mečových bratří roku 1236, kdy se zbytky rytířů spojily s Řádem německých rytířů a vytvořily Livonský řád.
Po sloučení přeživších mečových bratří s Řádem německých rytířů obrátil nový Livonský řád svoji pozornost na východ, k územím ruských knížectví, která byla v té době ohrožena mongolskou expanzí. Současně se snažili proniknout do novgorodské země Švédové, aby získali pod svoji kontrolu zdejší obchodní cesty. Útočníci se pokusili svoje vojenské akce zkoordinovat.
Roku 1240 se Švédové vylodili pod vedením jarla Birgera v ústí Něvy. Současně zaútočili na Rus také němečtí rytíři z Livonska a zmocnili se pevnosti Izborsk. Poté jim otevřel svoje brány Pskov, neboť vládnoucí bojaři byli ochotni uznat svrchovanost řádu místo Novgorodu. Rytíři odsud podnikali další výpravy, na nichž se nebezpečně blížili k Novgorodu. Novgorodský kníže Alexandr Něvský, který již dříve porazil Švédy na Něvě, nyní vyrazil urychleně na sever. Tady dobyl křižáckou pevnost Koporje a nechal ji rozbořit (1241). Poté vyhnal řádovou posádku z Pskova. Křižácké vojsko, které mělo vtrhnout na novgorodskou půdu severně od Čudského jezera, zastavil Alexandr na jaře roku 1242 v tzv. „ledové“ bitvě, která se odehrála na zamrzlé jezerní ploše.
„Ledová“ bitva ukončila s definitivní platností pokusy livonských rytířů proniknout na východ a německou východní expanzi ve středověku vůbec. Základním posláním obou rytířských řádů ve východním Pobaltí měla být christianizace dosud pohanského obyvatelstva. V polovině 13. století začala papežská kurie počítat s livonskými rytíři (a také se Švédy) jako s prostředníky pokatoličtění pravoslavných Rusů, jimž se za to mělo dostat pomoci proti Tatarům.
Tato myšlenka však nebyla nikdy uskutečněna. Roku 1283 dokončili němečtí rytíři podmanění Prusi a obrátili svoji pozornost na Žmuď, kterou jim odstoupil litevský král Mindaugas roku 1253. Z druhé strany na ni zaútočili livonští rytíři, kteří právě opanovali území Zemgalů. Žmuď měla pro řád zásadní význam. Její opanování by znamenalo územní spojení obou řádových států, pruského i livonského.
Proti rozpínavosti livonských rytířů se později postavil litevský velkokníže Gediminas, který získal roku 1322 spojence přímo na území Livonska, a to samosprávu města Rigy a rižského arcibiskupa Fridricha z Pernštejna, kteří měli s rytíři vážné spory. Jejich prostřednictvím se obrátil roku 1323 na papeže Jana XXII, důležitá německá přístavní a obchodní města, františkány a dominikány v Sasku. Dosud pohanský vládce je informoval o svém úmyslu nechat se pokřtít a zval do své země duchovní i kolonisty. Zároveň obvinil livonské rytíře, že svým jednáním zprofanovali křesťanství v takové míře, že ho nyní Gediminasovi poddaní nenávidí. Papež požádal livonské rytíře, aby uzavřeli s Litvou mír (1323) a vyslal na Litvu své poselstvo (1324).
Papežští legáti však brzy zjistili, že Gediminas bude sice nadále na svém území křesťany tolerovat, sám však křest nepřijme, smysl jeho dopisů byl prý v tomto ohledu zkreslen, a nebude v tom ani nikoho povzbuzovat. V důsledku tohoto vývoje událostí nepovažoval řád smlouvu s Litvou za závaznou a ještě koncem roku 1324 proti ní obnovil útoky. Válka se protáhla až do roku 1338 a v jejím průběhu zaútočili proti Litvě také němečtí rytíři z Prus, kteří počátkem roku 1329 napadli v koordinované akci s českým vojskem Jana Lucemburského Žmuď.
Zájmy německých rytířů v Prusích a livonské větve řádu se postupně začaly lišit. Livonští rytíři například nebojovali v bitvě u Grunwaldu, do války vstoupili až poté, co v bitvě zahynul výkvět pruského řádového rytířstva.
Po roce 1525, kdy poslední pruský velmistr řádu Albrecht Braniborský přijal luteránskou reformaci a majetek řádu sekularizoval, se jeho livonská větev znovu osamostatnila. Po zániku Livonska 1561 byl však s konečnou platností zrušen a přičleněn k Řádu německých rytířů.
Livonští mistři byli podobně jako velmistři německých rytířů voleni řádovými rytíři na doživotí.

Vodní koridor Dunaj–Odra–Labe (oficiální název) nebo také průplav, kanál či vodní cesta Dunaj–Odra–Labe, D–O–L, DOL, je připravovaný projekt mezinárodní vodní cesty, který by měl spojit řeky Dunaj, Odru a Labe pro vodní dopravu s dalšími přidruženými efekty (vodohospodářství, protipovodňová ochrana, energetika, turismus atd.). Kromě těchto řek má významnou roli v projektu řeka Morava - především již dříve splavněný úsek podél Baťova kanálu. 
Příznivci vodního koridoru jsou český prezident Miloš Zeman, bývalý rakouský prezident Heinz Fischer, čínský prezident Si Ťin-pching, vláda Polské republiky, bývalý polský prezident Bronisław Komorowski, bývalí předsedové polské vlády Donald Tusk a Jerzy Buzek, slovenská vláda (předseda vlády Robert Fico), některá ministerstva České republiky i sousedních států, hejtmani krajů ČR, představitelé regionů v Polsku (starostové, maršálkové, vojvodové, poslanci sejmu), některá města a obce na trase průplavu, stavební, logistické, průmyslové a zemědělské firmy, námořní přístav Štětín, odborníci z oblasti dopravy, vodohospodářství, hydrometeorologie, geologie, energetiky, ekonomie, urbanismu a životního prostředí a 1. etapu vodního koridoru D-O-L (splavnění Odry do Ostravy) podpořil také český prezident Václav Havel, který o tomto projektu jednal s polským prezidentem Aleksandrem Kwaśniewskim v březnu 1998 ve Varšavě. 
Mezi odpůrce projektu patří Ministerstvo životního prostředí, ekologové a environmentalisté obávající se narušení přírodních biotopů a krajiny, včetně poradního orgánu Akademie věd ČR – Komise pro životní prostředí, a některá města a obce na navrhované trase vodního koridoru D-O-L, kterým územní ochrana neumožňuje zastavět dotčené pozemky.
První pokus o spojení Dunaje s povodím Severního moře na českém území podnikl český král a římský císař Karel IV. roku 1375. Jednalo se o propojení Dunaje a Vltavy (a tím i Labe). Podle Dubraviovy kroniky se průplav začal stavět, ale nebyl dokončen. Důvodem k výstavbě bylo úsilí Karla IV. o tranzit benátského zboží přes Čechy do belgických Brugg. 
V roce 1653 moravský zemský sněm za podpory říšsko-německého císaře a českého krále Ferdinanda III. zvolil zvláštní komisi pro usplavnění řeky Moravy a její propojení s řekou Odrou. Tímto se zabýval italský architekt Filiberto Lucchese, který vyprojektoval podél řeky potahové stezky a 15 nádrží, ze kterých by byla v suchých obdobích periodicky vypouštěna voda. Náklady na stavbu měly být pokryty pouze formou roboty. Král v roce 1657 zemřel a v roce 1663 pronikla vojska Osmanské říše až na Moravu, a návrh se tak v neklidné době nedočkal uskutečnění.
Dalším, kdo se propojením řek Dunaje a Odry zabýval, byl Lothar Vogemont, nizozemský duchovní. Ten sepsal v roce 1700 traktát „Pojednání o užitečnosti, možnosti a způsobu spojení Dunaje s Odrou, Vislou a Labem plavebním kanálem“, což je první návrh na propojení všech tří povodí (Dunaje, Odry a Labe).
V 18. století a na počátku 19. století byla otázka splavnění řeky Moravy i průplavu k Odře výzvou, na níž odpovídala řada inženýrů vlastními návrhy. V roce 1719 vypracoval plukovník Norbert Wenzel von Linck z pevnosti Uherské Hradiště projekt na úpravu řeky Moravy pro plavbu, do mapy však zároveň zanesl i průplav k Odře odbočující z Bečvy u Hustopečí nad Bečvou. V roce 1722 byla podle návrhu vybudována plavební komora u Rohatce, první stavba tohoto druhu v českých zemích. Od té doby na řece Moravě i Odře probíhala plavba menších lodí o nosnosti 10 tun.
V roce 1873 vypracovali prof. Oelwein a Ing. Pontzen pro anglo-rakouskou banku projekt průplavu Dunaj-Odra, který počítal s nosností člunů 240 tun. Trasa odbočovala z Dunaje u Grossenzendorfu východně od Vídně a byla vedena po pravém břehu Moravy a Bečvy po Hranice a dále do údolí Odry k Bohumínu. Tohoto vedení se většinou držely i další návrhy, a to až do doby vzniku Československé republiky. Průplav byl schválen v roce 1873 oběma komorami vídeňského parlamentu. Ve stejném roce získala banka koncesi na vybudování průplavu. Hospodářská krize v témže roce realizaci projektu odsunula. Koncesi nakonec odkoupila Severní dráha císaře Františka Ferdinanda, ta se stavbou nepočítala a tím potenciální konkurenci zlikvidovala.
Roku 1893 zřídilo vídeňské ministerstvo obchodu oddělení pro studium a stavbu průplavů, které vypracovalo projekt dunajsko-oderského průplavu a navrhlo i jeho napojení na střední Labe, jakož i připojení Visly a Dněstru. Tyto práce vyústily na počátku 20. století do politického úsilí, o prosazení tzv. vodocestného zákona.
Dne 16. března 1900 vznesla Obchodní a živnostenská komora v Praze požadavek, aby byl vybudován průplav Dunaj-Odra-Labe. V říšské radě tuto myšlenku z českých poslanců jednoznačně podporovali mladočeši. Pro vybudování průplavu byli také poslanci Dolních Rakous, Slezska a Haliče. 11. června 1901 byl podepsán Vodocestný zákon, ve kterém byla zakotvena i výstavba průplavu Dunaj-Odra-Labe. Zákon stanovil že realizace má být zahájena roku 1904 a dokončena ve lhůtě 20 let. Vodní cesty byly navrhovány pro lodě dunajského typu o délce 67 m, šířce 8,2 m a nosnosti 600 t při ponoru 1,8 m. Správa vybudovaných vodních cest měla náležet státu, který měl také určovat a vybírat dávky a poplatky za používání vodních cest a staveb k nim patřících. Ředitelství pro stavbu vodních cest zahájilo svou činnost v roce 1902 ve Vídni. Později vznikly jeho expozitury v Praze (1903), v Krakově (1905) a v Přerově (1907). Velký význam pro rozvoj evropského vodocestného stavitelství měla mezinárodní „přerovská soutěž“ vypsaná 19. dubna 1903 na návrh zdvihadlového stupně u Újezdce o spádu 36 m. Návrhy a řešení, jež byly předloženy byly v řadě případů realizovány při výstavbě vodních cest i o desítky let později (šikmé lodní zdvihadlo Ronquiéres v Belgii – 1968, zdvihadlo Krasnojarsk na řece Jeniseji – 1968, otočné lodní zdvihadlo Falkirk – 2002 nebo návrh na vysokou plavební komoru s úspornými nádržemi). Jako součást projektu D-O-L byly realizovány některé stavby (zdymadla Hadík, Obříství a Hradec Králové na Labi). Některé stavby byly rozestavěny a dokončeny v prvých letech Československé republiky. Byla to zdymadla v Lobkovicích, Kolíně, Poděbradech a v Nymburce a jez Předměřice. Na Moravě byly upravovány řeky a také byla v letech 1907 až 1912 vystavěna přehrada Bystřička, jejíž účelem mělo být zásobování průplavu vodou. Práce na soustavné výstavbě vodních cest přerušilo vypuknutí světového válečného konfliktu a rozpad monarchie.
Problematika výstavby vodních cest přešla po vzniku Československé republiky do působnosti ministerstva veřejných prací, a bývalá expozitura vídeňského Ředitelství pro stavbu vodních cest v Praze se přeměnila v Ředitelství pro stavbu vodních cest. Představy o technickém řešení vodní cesty D-O-L vycházely z dříve navržených tras s jediným rozdílem: napojení na Dunaj již nebylo uvažováno u Vídně, nýbrž u Devína. Cílem této změny bylo důsledné vedení trasy po československém území, tj. nezávisle na Rakousku. Říšský zákon nahradil nejprve zákon ze dne 11. června 1919 č.33 Sb. z. a n. o příslušnosti ve věcech stavby vodních cest, který řešil především kompetenční otázky, a poté zákon č. 50/1931 Sb. ze dne 27. března.
Byl vybudován jez u Koblova na Odře na trase průplavu, jehož pamětní deska hlásala „prvé zdymadlo na průplavu Dunaj-Odra“. Plynule pokračovala výstavba vodních cest v Čechách na středním Labi v úseku Mělník–Pardubice, kde bylo vystavěno 7 zdymadel s plavebními komorami (Přelouč, Kostelec nad Labem, Brandýs nad Labem, Lysá nad Labem, Kostomlátky, Srnojedy a Čelákovice. Téměř dokončeno bylo zdymadlo Klavary. V úseku nad Hradcem Králové byl zřízen stupeň Smiřice (bez plavební komory). V téže době bylo zřízeno i zdymadlo u Střekova na dolním Labi, které završilo kanalizování tohoto úseku. Zahájena byla i výstavba zdymadla Hradištko, které bylo dokončeno až během války.
Mezi přesvědčivé zastánce urychlené výstavby vodní cesty Dunaj-Odra se řadil i podnikatel Tomáš Baťa. Po jeho tragické smrti v r. 1933, převzal vedení podniku Jan Antonín Baťa, jeho nevlastní bratr a blízký spolupracovník. Jan Antonín Baťa v letech 1934–1938, na základě státem vypsané zakázky podpory zaměstnanosti na Moravě, obnovil některé dříve vybudované vodní cesty a vybudoval dle projektů další nové vodní cesty. Firma Baťa zaplatila polovinu nákladů na stavbu malogabaritního „Baťova kanálu“ v trase Otrokovice–Rohatec, jež byla zřízena v letech 1934–1938. Druhou polovinu nákladů uhradilo ministerstvo sociální péče z titulu „produktivní péče o nezaměstnané“. Vodní cesta o celkové délce 51 km byla vybavena 14 plavebními komorami. Plavba na této vodní cestě byla zahájena 2. prosince 1938. Návrhy počítaly i s prodloužením této izolované vodní cesty k Dunaji a do Zlína. Na řece Moravě byly také v trase D-O-L vybudovány jezy v Kroměříži, Spytihněvi, Nedakonicích a Hodoníně.
Po „anšlusu“ Rakouska v březnu 1938 se stala realizace průplavu D-O-L životně důležitou otázkou integrace říšské vodocestné sítě.
19. listopadu 1938 byl podepsán Německo-československý protokol o způsobu uskutečnění odersko-dunajského průplavu a jeho labské větve. Už 20. listopadu 1938 se konala první schůzka Komise pro stavbu a provoz dunajsko-oderského průplavu. V rámci přípravných prací byl vypracován nový projekt vodní cesty. Předpokládala se výstavba v průběhu 6 let a výše nákladů měla dosáhnout 500 milionů RM. K překonání spádu bylo navrženo 27 stupňů (se zdvihadly 16–19) s dvojitými plavebními komorami s rozměry 225×12 m. Šířka kanálu ve dně měla být 32 m a v hladině 45 m, hloubka v některých úsecích až 4 m. Německá strana trvala na původní trase, odbočující z Dunaje u Vídně.
Slavnostní výkop průplavu Odersko-dunajského byl proveden 8. prosince 1939 poblíž Kandřína v dnešním Polsku. Součástí ceremonie bylo i otevření navazující vodní cesty – Gliwického průplavu, který měl následně umožnit propojení Odry a Visly. Práce započaly i na opačném konci vodní cesty u Vídně, kde bylo vyhloubeno koryto v délce 6 km, které dnes slouží rekreačním účelům a část se stala přírodní rezervací. Ve Vídni v ústí průplavu do Dunaje byl vybudován přístav Lobau. Práce také pokračovaly na přístupu po Labi, byla zahájena výstavba zdymadla u Velkého Oseku a dokončen plavební stupeň Hradištko, což umožnilo pravidelnou průběžnou plavbu od roku 1944 až do Kolína. V roce 1943 byly z důvodu válečného vývoje zastaveny veškeré práce.
Evropská hospodářská komise při organizaci spojených národů v Ženevě (ECE/UNO) si již v roce 1959 vytyčila cíl, spočívající ve vytvoření evropské sítě vodních cest. Podle předpokladů ECE/UNO mělo toho být dosaženo realizací tří základních plavebních propojení:
Dne 23. června 1997 byla v Helsinkách jménem České republiky podepsána Evropská dohoda o hlavních vnitrozemských vodních cestách mezinárodního významu (AGN).
Důraz na zásadní roli propojení pro zlepšení konfigurace evropské sítě vodních cest se projevil i v přístupovém dokumentu, na jehož základě vstoupila Česká republika v roce 2003 do EU. V tomto dokumentu je projekt D-O-L zahrnut do výhledové dopravní sítě členských států unie.
Připravovaná stavba vodního koridoru D-O-L je rozdělena na 4 etapy:
1. etapa – napojení jižní Moravy na Dunaj vodní cestou a splavnění řeky Odry do Ostravy.
2. etapa – prodloužení vodního koridoru z Hodonína do Přerova, zde by bylo využito převážně úprav jež byly provedeny při stavbě Baťova kanálu.
3. etapa – prodloužení vodního koridoru z Přerova do Ostravy s možnou plavební odbočkou do Olomouce. Tímto by bylo dosaženo strategické severojižní spojení.
4. etapa – prodloužení vodního koridoru z Přerova (Olomouce) do Pardubic. Tímto bude dosaženo propojení západní (Čechy) a východní části ČR (Morava, Slezsko) vodní cestou.
Středobodem celého vodního koridoru D-O-L by se mělo stát město Přerov, u kterého je plánováno křížení tras vodního koridoru.
V současnosti je na území uvažované trasy vodní cesty stavební uzávěra. Evropská rada ve své rezoluci 1473 (2005) vyzvala Česko, Rakousko, Slovensko a Polsko, aby urychlily zpracování studie proveditelnosti projektu Dunaj-Odra-Labe a zintensivnily související politická jednání. Na celý projekt byla v posledních letech vypracována z podnětu vlád a ministerstev řada studií, ekonomických analýz apod. V letech 2016-2017 je plánováno zpracování studie proveditelnosti Ministerstvem dopravy, jejíž výsledky mají být předloženy vládě ČR do konce roku 2017.
Podrobná interaktivní mapa vodního koridoru Dunaj Odra Labe, zobrazující návrh aktuálního vedení vodního koridoru v krajině, s možností volby zobrazených variant. Ovládání zobrazení je dostupné pod tlačítky v pravém horním rohu mapy.
Modře jsou vyznačeny již realizované úseky a stavby, žlutě částečně realizované a červeně plánované.
11. prosince 1996 – Vláda premiéra Václava Klause ukládá vládním usnesením č.635/1996 ministru dopravy a spojů zahájit jednání v souvislosti s programem rozvoje vodní dopravy s představiteli Polské republiky o společné přípravě splavnění Odry a s příslušnými představiteli Slovenské republiky a Rakouské republiky o společné přípravě splavnění dolního úseku Moravy a dále pokračovat v jednání s příslušnými představiteli Spolkové republiky Německo o koordinovaném zlepšení plavebních podmínek na Labi.
Ministru pro místní rozvoj ve spolupráci s ministrem dopravy a spojů ukládá zabezpečit ochranu území pro výhledové splavnění vodních toků Morava a Odra a trasy uvažovaného průplavního spojení Dunaj-Odra-Labe v rámci směrných částí územních plánů velkých územních celků.
23. června 1997 – V Helsinkách byla jménem České republiky podepsána Evropská dohoda o hlavních vnitrozemských vodních cestách mezinárodního významu AGN (sdělení ministerstva zahraničních věcí).
9. března 1998 – Prezidenti ČR a Polska Václav Havel a Aleksandr Kwaśniewski podpořili na jednání ve Varšavě 1. etapu vodního koridoru D-O-L (splavnění Odry do Ostravy). Na základě těchto jednání byla ustavena společná komise „OKO – Oderská komise“, která byla později přejmenována na česko-polskou pracovní skupinu pro vodní koridor Dunaj-Odra-Labe a pracuje na přípravě tohoto projektu dodnes.
25. listopadu 2005 – Přijata Rezoluce Parlamentního shromáždění 1473 (2005) o Evropských vodních cestách: „Zaměřit se na projekt Dunaj-Odra-Labe„. Materiál zdůrazňuje potřebu rozvoje infrastruktury vodních cest a jejich roli pro rozvoj evropského hospodářství. “Poukázal na pozitivní roli vnitrozemských vodních cest, umožňujících poměrně levnou, energeticky nenáročnou, čistou, bezpečnou a spolehlivou přepravu řady komodit, speciálně hromadného zboží, surovin a polotovarů, ale také i kontejnerů. Vedle toho hrají vodní cesty významnou roli v oblasti vodního hospodářství, např. při zásobení vodou, využívání vodní energie, ochrany před povodněmi a při zemědělských závlahách, dále i v oblasti přeprav osob, turistiky a rekreace. Vodní cesty nabízejí nadto důležitou roli při účelné regulaci vodního bohatství – např. i vytvářením vlhkých biotopů na straně jedné a předcházením záplav zemědělských a obytných ploch v některých oblastech na straně druhé. V souladu s rozšířením Evropské Unie a s její Všeobecnou dopravní politikou upozorňuje Shromáždění na projekt Dunaj-Odra-Labe, který je koridorem navrhovaným v rámci Transevropských dopravních sítí (TEN-T) i v rámci Evropské dohody o hlavních vodních cestách mezinárodního významu (AGN). Shromáždění vyzývá ... zainteresované členské státy, aby urychlily zpracování studie proveditelnosti projektu Dunaj-Odra-Labe a zintensivnily související politická jednání.„
17. května 2006 – Vláda premiéra Jiřího Paroubka ukládá vládním usnesením č.561/2006 ministru pro místní rozvoj ve spolupráci s místopředsedou vlády a ministrem dopravy, ministry životního prostředí a zemědělství ustanovit společnou meziresortní komisi se zastoupením dotčených krajů k prověření reálnosti a účelnosti územní ochrany průplavního spojení Dunaj-Odra-Labe a předložit vládě do 31. prosince 2007 doporučení této komise.
Doporučuje hejtmanům a primátorovi hlavního města Prahy spolupracovat s členy vlády v meziresortní komisi k prověření reálnosti a účelnosti územní ochrany průplavního spojení Dunaj-Odra-Labe.
31. prosince 2007 – Meziresortní komise doporučuje vládě prodloužení územní ochrany trasy vodní cesty Dunaj – Odra – Labe na základě Územní studie reálnosti a účelnosti územní ochrany průplavního spojení D-O-L
16. ledna 2008 – Vláda přijala usnesení č. 49/2008 ve kterém odkládá rozhodnutí o územním hájení na 15. března 2008.
26. ledna 2008 – Vláda by měla do konce března rozhodnout o pokračování projektu Dunaj-Odra-Labe.
29. března 2008 – Pět ze šesti ministerstev doporučuje dále hájit trasu vodního koridoru Dunaj-Odra-Labe. Podrobněji viz Materiál předložený vládě Ministerstvem Dopravy
Ministerstvo dopravy: Požaduje s ohledem na zachování potenciálu alternativy k silniční dopravě, usilování o minimalizaci spotřeby energie a emisí hluku, znečišťujících látek a skleníkových plynů v důsledku přepravy zboží a využívání dalších pozitiv případné realizace sledovaných větví průplavního spojení D-O-L na území České republiky zachování územní ochrany průplavního spojení D-O-L. Současně požaduje zapracovat koridor průplavního spojení do Politiky územního rozvoje.
Ministerstvo průmyslu a obchodu: S ohledem na přínos plánovaného průplavního spojení Dunaj-Odra-Labe pro rozvoj podnikatelského prostředí v České republice je účelné zachovat územní ochranu koridoru průplavního spojení. 
Doporučuje doplnit do usnesení vlády úkol pro ministra dopravy, který zní: „vypracovat ve spolupráci s ministrem financí analýzu potřebných investic na realizaci koridoru průplavního spojení Dunaj-Odra-Labe včetně prověření možnosti financování plánovaného projektu z evropských fondů„.
Ministerstvo zemědělství: Doporučuje i nadále zachovat územní ochranu průplavního spojení Dunaj-Odra-Labe.
Ministerstvo pro místní rozvoj: Doporučuje i nadále zachovat územní ochranu průplavního spojení Dunaj-Odra-Labe a zapracovat koridor průplavního spojení do Politiky územního rozvoje.
Ministerstvo životního prostředí: Ministerstvo životního prostředí konstatuje, že povolení průplavního spojení Dunaj – Odra – Labe se ve většině jeho úseků procházejících územími se zájmy ochrany přírody a krajiny neslučuje s platnou legislativou v oblasti ochrany přírody a krajiny. Pro další rozhodování vlády České republiky považujeme za nezbytné zjistit skutečný stav věci v sousedních zemích – Polsku, Rakousku a na Slovensku, neboť bez zajištění návaznosti v těchto zemích nemá územní ochrana průplavního spojení Dunaj – Odra – Labe opodstatnění v žádné z variant. Teprve v případě, že by se potvrdila vážně míněná snaha těchto zemí o vybudování vodní cesty, má následně smysl pokoušet se hledat trasu průplavního spojení přijatelnou z hlediska ochrany přírody a krajiny. Podstatné je proto také projednání s příslušnými ředitelstvími Evropské komise z hlediska slučitelnosti záměru s legislativou Evropské unie. 
Záležitost má výrazně meziresortní charakter a zároveň je nutný jednotný a transparentní postup, jakož i garance z hlediska mezinárodní diplomacie. Navrhuje se proto, aby pověření zástupci dotčených ministerstev (Ministerstva dopravy, Ministerstva životního prostředí, Ministerstva zemědělství a Ministerstva pro místní rozvoj) pod garancí Ministerstva zahraničních věcí společně pracovně vyjeli na dotčené státní úřady Polska, Rakouska a Slovenska a na příslušné ředitelství Evropské komise a vzájemně transparentní formou zjistili skutečný stav plánování, územní ochrany a environmentální reálnosti navazujících úseků vodních cest.
MŽP navrhuje uložit usnesením vlády České republiky ministrovi zahraničních věcí ve spolupráci s ministrem dopravy, místopředsedou vlády a ministrem životního prostředí, ministrem zemědělství a ministrem pro místní rozvoj zajistit projednání koridoru průplavního spojení D-O-L se sousedními státy a s Evropskou komisí za účelem finálního rozhodnutí ohledně dalšího územního hájení vodního koridoru D-O-L. Teprve po zjištění mezinárodních okolností může vláda rozhodnout o dalším postupu. 
Ministerstvo financí: Je účelné zajistit územní ochranu průplavního spojení DOL do doby projednání účelu daného záměru na úrovni EU s příslušnými členskými zeměmi. Vzhledem ke stavebnímu zákonu je pro její zajištění nejlepší Politika územního rozvoje ČR jako nástroj územního plánování. Vyhodnoceny by měly být i ekonomické přínosy pro dopravce a dotčené území. Kromě toho smyslem úkolu by již nemělo být zvážení dalšího územního hájení koridoru D–O–L, ale konečné rozhodnutí o jeho územní ochraně.
22. únor 2008 – Olomoucký kraj schválil ponechání územní rezervy pro vodní koridor DOL
duben 2008 – Skupina pěti poslanců Evropského parlamentu z České republiky, Polska, Rakouska, Německa a Slovenska předložila v europarlamentu písemnou deklaraci o kanálu Dunaj–Odra–Labe, ve které požaduje vyřazení projektu ze stávajících rozvojových plánů, neboť existující stavební uzávěry komplikují život desítek obcí, kde lidí kvůli plánům na kanál nemohou stavět domy a využívat své pozemky, což také výrazně omezuje možnost využití strukturálních fondů Evropské unie.
Paradoxem je že odborné studie a zkušenosti z existujících průplavů hovoří o přesném opaku, tedy o tom, že právě přistoupení k výstavbě průplavu by znamenalo uvolnění zbytečně blokovaných území v místech variant trasování průplavu, liniové zlepšení životního prostředí pobřežními biotopy a vznik biokoridoru v místech, kde by jinak mohlo dojít k monolitickému zastavění obytnou zástavbou nebo průmyslovými objekty (které klidně mohou vyrůst o 30 metrů vedle, na břehu průplavu resp. hranicích biokoridoru), a nebývalý rozvoj obcí v jeho širokém okolí díky turistickému a jinému průmyslu (příklad: v městečku Beilngries při průplavu Rýn-Mohan-Dunaj vzrostl počet ročně ubytovaných turistů po výstavbě průplavu o 37 %). A pokud jde o čerpání evropských fondů, spolufinancování výstavby průplavu z fondu soudržnosti Evropské unie ve výši 85 % by pro Českou republiku představovalo čerpání evropských fondů ve výši nepředstavitelných 6,8 miliard Euro. 
16. září 2008 – Město Přerov schválilo ponechání územní rezervy pro vodní koridor DOL
počátek října 2008 – Zlínský kraj schválil ponechání územní rezervy pro vodní koridor DOL
26. ledna 2009 – Vláda svým usnesením č.116/2009 odložila rozhodnutí ve věci územního hájení průplavu do 31.3.2009.
3. února 2009 – 19 poslanců evropských národních parlamentů z České republiky, Polska, Německa, Slovenska, Belgie, Norska, Rumunska, Portugalska, Lichtenštejnska, Itálie, Řecka, Švýcarska, Turecka a Ázerbájdžánu podepsalo a předložilo Evropskému parlamentu materiál, který zdůrazňuje význam vodní dopravy při řešení krizí při dodávkách strategických surovin. Pro přepravu zkapalněného zemního plynu do zemí střední Evropy říčními a říčně-námořními loděmi vyzdvihují především význam řeky Dunaje a první etapy stavby vodního koridoru Dunaj-Odra-Labe pro zásobení České republiky a Slovenska.
Poslanci naléhavě žádají, aby byla zpracována mezinárodní studie proveditelnosti s ohledem na přípravu nové diverzifikace systému přepravy plynu pomocí Dunaje a na urychlení příprav vodního koridoru Dunaj-Odra-Labe a zejména jeho první etapy, která by mohla významnou měrou přispět k fungování výše zmíněného, diverzifikovaného systému, což je plně v souladu s Rezolucí Parlamentního shromáždění 1473 (2005) o Evropských vodních cestách: „zaměřit se na projekt Dunaj-Odra-Labe“. 
duben 2009 – ze stránek ministerstva pro místní rozvoj zmizela prezentace Studie reálnosti a účelnosti průplavního spojení Dunaj-Odra-Labe. Příznivci průplavu byla umístěna v alternativním umístění
20. dubna 2009 – Ministr dopravy Petr Bendl měl předložit dokument „Návrh dalšího postupu provozování a budování vodních cest v souvislosti s reálností a účelností územní ochrany průplavního spojení Dunaj–Odra–Labe“. Návrh byl z jednání vlády stažen pro politickou nepřízeň. Ministerstvo dopravy prohlásilo, že s projektem Dunaj-Odra-Labe i nadále počítá a má jeho plnou podporu.
11. května 2009 – Nový ministr dopravy Gustáv Slamečka chce dořešit územní ochranu vodního koridoru Dunaj-Odra-Labe jako jednu ze svých priorit.
29. června 2009 – První bod jednání vlády o Politice územního rozvoje (č.j. 903/09) byl přerušen pro závažné rozpory mezi resorty Ministerstva dopravy a Ministerstva životního prostředí v otázce klíčových dopravních staveb. Jednání odloženo na 20. července 2009.
20. července 2009 – Vláda ČR schválila návrh Politiky územního rozvoje ČR 2008. V něm je uvedena vodní cesta Dunaj-Váh-Odra. Průplavního spojení Dunaj-Odra-Labe se týká související vládní usnesení č. 929. 
To ukládá ministru pro místní rozvoj zachovávat, zajišťovat a uplatňovat ve spolupráci s ministry dopravy a životního prostředí stávající územní ochranu koridoru průplavního spojení Dunaj–Odra–Labe do doby rozhodnutí vlády o dalším postupu a předložil vládě návrh způsobu další ochrany do 31. prosince 2009. 
Ministru dopravy ukládá ve spolupráci s místopředsedou vlády a ministrem zahraničních věcí prověřit na mezinárodní úrovni potřebnost průplavního spojení D-O-L a zajistit projednání koridoru tohoto průplavního spojení s představiteli Polské republiky, Rakouské republiky, Slovenské republiky, Spolkové republiky Německo a s Evropskou komisí, včetně signatářů Evropské dohody o hlavních vnitrozemských vodních cestách mezinárodního významu (Dohoda AGN a přístupová smlouva do Evropské Unie a Transevropská dopravní síť /TEN-T/), s cílem posoudit v úplných evropských souvislostech problematiku jeho možné realizace, přepravní účinnosti a investiční náročnosti jednotlivých větví a předložit vládě do 31. prosince 2010 informaci o výsledcích tohoto prověření.
30. července 2009 – Návrh rozhodnutí Evropského parlamentu a Rady o hlavních směrech Společenství pro rozvoj transevropské dopravní sítě počítá s výstavbou průplavu D-O-L v horizontu do roku 2020
26. listopadu 2009 – Po sérii Polsko-českých jednání na ministerské úrovni vyjádřila Polská republika zájem na spojení Dunaj-Odra-Labe. V rámci příprav tohoto projektu bude obnovena Česko-polská pracovní skupina OKO, která připravuje vodní cestu Ostrava-Koźle-Odra (OKO). Na jednání byla rovněž předložena možnost financování projektu D-O-L z evropských fondů v rámci nového finančního výhledu 2014–2020 po skončení výstavby francouzského průplavu Seina-severní Evropa. Po obdržení Českého oficiálního návrhu na účast polské strany na projektu D-O-L bude připraven ministerstvem infrastruktury tým pro TEN-T. Navrhovaný projekt souvisí také s navrhovaným centrálním evropským dopravním koridorem – CETC, který je podporován v oderských regionech v Polsku i v České republice.
15. prosince 2009 – Dalším zásadním partnerem v mezinárodním projednávání vodního koridoru D-O-L je Slovenská republika. Bilaterální jednání se zástupci ministerstva dopravy, pošt a telekomunikací proběhlo dne 15. 12. 2009 v Bratislavě. Českou delegaci vedl JUDr. Pavel Škvára, MBA a slovenskou státní tajemník Milan Mojš. Slovenská strana uvedla, že na Slovensku je zpracován národní generální program implementace akčního programu podpory vnitrozemské plavbě NAIADES, vydaného Evropskou komisí v roce 2006. Jako priorita v oblasti rozvoje vodních cest na Slovensku do roku 2013 je zde uvedeno zabezpečení dostatečných podmínek pro plavbu na Vážské vodní cestě na její splavné části. Nicméně slovenská strana má vytvořenou územní rezervu pro budoucí výstavbu průplavního spojení Dunaj – Odra – Labe v návaznosti na komplexní porovnání variant řešení v části spojení na území Slovenské republiky. Slovenská strana rovněž vyjádřila svůj zájem o zapojení k podání společné žádosti o příspěvek ze strany EU na zpracování mezinárodní studie projektu D-O-L.
13. ledna 2010 – Hospodářský výbor PSP ČR přijal usnesení ve kterém doporučil Ministerstvu dopravy, Ministerstvu pro místní rozvoj a Ministerstvu životního prostředí, aby pokračovala v územní ochraně víceúčelového vodního koridoru Dunaj – Odra – Labe. Žádá příslušné ministry, aby ve vzájemné dohodě rozhodli o přípravě a financování tohoto koridoru.
2. února 2010 – Vláda ČR přijala Návrh krátkodobých opatření pro východiska z krize a řešení jejích důsledků. Na jednání Rady hospodářské a sociální dohody České republiky 2. února 2010 se vláda se sociálními partnery shodla na 38 bodech, které mohou napomoci ke zlepšení ekonomicko-sociálního prostředí v ČR a nastartování ekonomického růstu. Mezi těmito prioritami je bod č. 15 týkající se výstavby plavebních stupňů na Labi. 
"15. Vytvořit podmínky pro přijetí konečného rozhodnutí ve věci zlepšení plavebních podmínek na Labi prostřednictvím výstavby plavebního stupně Přelouč a Děčín – výstavba jezů na Labi (viz rovněž usnesení vlády ze dne 23. 3. 2005 č. 337).
Týká se: Vláda ČR + MD ČR + MŽP ČR
Termín plnění: průběžně 2010"
Původní návrh obsahoval i rozhodnutí o vodním koridoru D-O-L: „Rozhodnout o výstavbě průplavního spojení Dunaj – Odra – Labe s využitím prostředků EU s prioritou výstavby jezů na Labi.“
24. března 2010 – Další jednání se uskutečnilo se Spolkovým ministerstvem dopravy, výstavby a rozvoje měst Spolkové republiky Německo dne 24. března 2010 v Berlíně. Česká strana navrhla německé delegaci možnost podání společné žádosti Evropské komisi o příslušný finanční příspěvek za účelem zpracování analytické studie k posouzení dopravních, ekonomických, vodohospodářských přínosů a ekologických vlivů. Německá strana, vedena vrchním ředitelem sekce vodních cest panem Klingenem, uvedla, že vzhledem k tomu, že se jí případná výstavba zmíněného multifunkčního průplavního spojení územně přímo nedotýká a současně není zřejmý význam tohoto spojení pro realizaci přeprav po vnitrozemských vodních cestách v relacích do a ze SRN, nemá v současné chvíli zájem podílet se na zadání a zpracování takové studie. Zároveň však bylo přislíbeno dodat v případě potřeby příslušná statistická a technická data, jakož i možnost využití kapacit vědeckých vodohospodářských institutů v SRN.
28. dubna 2010 – Polská delegace Ministerstva infrastruktury a Ministerstva životního prostředí podepsala v Praze spolu se zástupci českého Ministerstva dopravy dodatek k Memorandu o spolupráci na přípravě realizace Oderské vodní cesty ze dne 12. dubna 2000. Tímto dodatkem je mimo jiné reaktivována činnost dosavadní česko-polské pracovní skupiny „OKO“ (Odra–Kozlí–Ostrava), která je přejmenována na pracovní skupinu „DOL“ (Dunaj–Odra–Labe). Polská delegace jednala také o žádosti české strany Evropské komisi o financování studie proveditelnosti projektu vodního koridoru Dunaj-Odra-Labe a o aktualizaci programu Odra 2006 tak, aby Oderská vodní cesta odpovídala parametrům vodního koridoru Dunaj-Odra-Labe (třída vodní cesty Vb).
24. května 2010 – Vláda ČR schválila návrh Ministerstva pro místní rozvoj, který se týká způsobu další územní ochrany koridoru průplavního spojení Dunaj-Odra-Labe. Území bude nadále chráněno formou územní rezervy v územně plánovacích dokumentacích, a to do doby dalšího rozhodnutí vlády ČR v této věci.
25. května 2010 – Dne 25. května 2010 proběhlo jednání se Spolkovým ministerstvem dopravy, inovací a technologií Rakouska, a to po urgencích ze strany Ministerstva zahraničních věci ČR, resp. Velvyslanectví ČR ve Vídni. Jednání za českou stranu vedl náměstek ministra dopravy JUDr. Mgr. Pavel Škvára, MBA a vedoucí rakouské delegace byla paní Claudia Cernohuby, zástupkyně kabinetu spolkové ministryně dopravy Rakouska. Rakouská strana sdělila, že problematika výstavby multifunkčního průplavního spojení Dunaj–Odra–Labe je pro Rakousko velmi citlivým tématem. Území, jichž by se výstavba vodního koridoru D-O-L v některých variantách v Rakousku mohla dotýkat, je zařazeno do systému chráněných oblastí NATURA 2000, současně se jedná o chráněnou krajinnou oblast ve smyslu národní rakouské legislativy.
Dále bylo rakouskou delegací poznamenáno, že dosud není dokončen výběr definitivní varianty pro případnou výstavbu spojení Dunaj–Odra–Labe na území Rakouska, proto zde není v současné době zajištěno hájení trasy pro toto spojení. Rovněž je třeba brát v potaz, že vzhledem k omezeným finančním prostředkům, které jsou pro výstavbu a modernizaci infrastruktury vnitrozemské plavby v Rakousku k dispozici, je jednoznačnou prioritou další zkvalitňování vodní cesty Dunaj a průplavní spojení Dunaj–Odra–Labe není součástí plánu dopravních cest Rakouska do roku 2013. Rakouská strana nicméně v případě potřeby poskytne podklady pro zpracování studie popsané českou stranou, která se týká problematiky průplavního spojení Dunaj–Odra–Labe, ačkoli se svým přímým zapojením do realizace této studie ze zmíněných důvodů nepočítá.
19. ledna 2011 – Vláda ČR schválila návrh Ministerstva dopravy, který se týká prověřování potřebnosti průplavního spojení Dunaj–Odra–Labe. Usnesení vlády ČR č. 49/2011 ukládá ministru dopravy pokračovat ve spolupráci s 1. místopředsedou vlády a ministrem zahraničních věcí v prověřování potřebnosti průplavního spojení Dunaj–Odra–Labe a v projednání koridoru tohoto průplavního spojení s představiteli Polské republiky, Rakouské republiky, Slovenské republiky, Spolkové republiky Německo a s Evropskou komisí, včetně signatářů Evropské dohody o hlavních vnitrozemských vodních cestách mezinárodního významu (Dohoda AGN) (přístupová smlouva a Transevropská dopravní síť /TEN-T/), s cílem posoudit v úplných evropských souvislostech problematiku jeho možné realizace, přepravní účinnosti a investiční náročnosti jednotlivých větví a předložit vládě do 31. prosince 2013 informaci o výsledcích tohoto prověření.
Území bude nadále chráněno formou územní rezervy v územně plánovacích dokumentacích, a to do doby dalšího rozhodnutí vlády ČR v této věci. Na základě tohoto vládního usnesení připraví Ministerstvo dopravy ČR studii proveditelnosti projektu vodního koridoru Dunaj-Odra-Labe.
15. prosince 2011 – Dne 15. prosince 2011 schválila Poslanecká sněmovna Parlamentu ČR Usnesení č. 948/2011 k Labské vodní cestě. V usnesení se uvádí, že Poslanecká sněmovna: I. pokládá rozvoj vodních cest v České republice za strategickou příležitost z hlediska národohospodářského i regionálního rozvoje České republiky; II. žádá vládu o předložení souhrnné informace o stavu realizace plavebních stupňů na Labi (Děčín – Přelouč), a to do 30. 6. 2012.
14. března 2012 – Vláda ČR: I. vzala na vědomí Zprávu o stavu vnitrozemské vodní dopravy v České republice a možnostech jejího rozvoje; II. souhlasí s rozvojem vnitrozemské vodní dopravy v České republice; III. ukládá: 1. ministru dopravy: a) vytvářet trvale podmínky pro možnost aplikování podpory vodní dopravy v rámci programu NAIADES (Navigation and Inland Waterway Action and Development in Europe), b) pokračovat v přípravě Plavebního stupně Děčín a Plavebního stupně Přelouč II a činit kroky vedoucí k realizaci těchto staveb a o této spolupráci informovat vládu vždy ke dni 31. prosince každého kalendářního roku, c) předložit vládě do 31. prosince 2014 návrh modelu financování staveb i s využitím mimorozpočtových zdrojů, d) poskytnout finanční podporu provozu motorového remorkéru Beskydy; 2. 2. ministru dopravy zpracovat ve spolupráci s ministry životního prostředí, zemědělství a pro místní rozvoj komplexní dopravní a environmentální analýzu dopravního (vodního) koridoru Dunaj–Odra–Labe a jeho přínosů a dopadů na zájmy České republiky v členění na jednotlivé větve i jako celek a zajistit komplexní projednání záměru a jeho možných dopadů s představiteli sousedních států a s Evropskou komisí a informovat o tomto projednání vládu do 31. prosince 2013.
27. ledna 2013 – Nově zvolený prezident České republiky Miloš Zeman při svých prvních telefonních rozhovorech se svým slovenským a polským protějškem vyjádřil zájem na posílení vzájemných vztahů mezi státy, zejména v rámci projektu vodního koridoru Dunaj-Odra-Labe.
2.–3. dubna 2013 – Prezident Miloš Zeman jednal s předsedou Evropské komise José Manuelem Barrosem během jeho návštěvy v souvislosti s vyvěšením vlajky EU o projektu vodního koridoru Dunaj-Odra-Labe v rámci transevropských dopravních sítí. „Diskutovali jsme o transevropských sítích, které oba dva pokládáme za nástroj pro urychlení ekonomického růstu,” prohlásil na tiskové konferenci prezident Miloš Zeman. „Samozřejmě, že jsme jednali o čerpání evropských fondů a soustředili jsme se především na tzv. Kohezní fondy, protože o nich neplatí známé pravidlo N+2, ty mají daleko delší časový horizont. A pokud jsme s panem předsedou Barrosem mluvili o investičních, zejména transevropských projektech, je jasné, že by měly být kofinancovány právě z těchto evropských fondů,” doplnil Zeman. Miloš Zeman se o projektu vodního koridoru D-O-L zmínil již v lednu v rámci své předvolební kampaně, když prohlásil: „Symbolicky bych vztyčil vlajku EU na Hradě,“ prohlásil Zeman s tím, že by to byl jeden z prvních kroků a považoval by to za symbolické gesto vůči EU naznačující, že se poměry zlepšily. A oplátkou by chtěl vyjednat spolufinancování výstavby vodního koridoru Dunaj-Odra-Labe.
24. dubna 2013 – Prezident Miloš Zeman při návštěvě Rakouska jednal o projektu D-O-L s rakouským prezidentem Heinzem Fischerem a prezidentem Rakouského hospodářské komory Christophem Leitlem, který ujistil prezidenta Zemana s podporou vodního koridoru D-O-L.
24. května 2013 – Prezident Miloš Zeman ve Varšavě na ekonomickém fóru prohlásil, že by se polský Štětín mohl stát po vybudování vodního koridoru Dunaj-Odra-Labe jedním z hlavních českých přístavů. Řekl, že při jeho nedávné návštěvě ve Vídni vyjádřilo pozitivní postoj k tomuto projektu také Rakousko. „Je to nepochybně dlouhodobý investiční projekt. Jednalo by se o strategii vítězství, která by byla přínosná pro obě země,“ řekl Zeman. Polský prezident Bronisław Komorowski Zemanův plán na vybudování vodního koridoru D-O-L podpořil. Bez vyspělé dopravní sítě se podle něj nedá obchodovat. Prezident Zeman jednal také s předsedou polské vlády Donaldem Tuskem a informoval ho o zpracovávání studie proveditelnosti vodního koridoru Dunaj-Odra-Labe a i o potřebě oderské vodní cesty pro české hospodářství. Donald Tusk jednoznačně potvrdil záměr polské vlády dále investovat do Odry jako vnitrozemské vodní cesty. Polsko chce z Odry učinit dopravní tepnu, která bude součástí severo-jižního dopravního koridoru v Evropě.
2. srpna 2013 – Vláda premiéra Jiřího Rusnoka uvádí mezi svými prioritami v oblasti dopravy: Vláda bude usilovat o vytvoření předpokladů pro dosažení splavnosti Labe. Vláda zajistí zpracování komplexní studie proveditelnosti a SEA vodního koridoru D-O-L. Vláda bude usilovat o zajištění nezbytných dohod ve věci tohoto díla s relevantními sousedními státy. Vláda vytvoří předpoklady pro způsobilost tohoto projektu k financování z prostředků z fondů EU.
1. září 2013 – Ministr dopravy Zdeněk Žák oznámil, že 1. září 2013 byla zahájena příprava dokončení vodního koridoru D-O-L. Očekává se, že první prioritní úseky by se mohly začít realizovat do několika let. Podle harmonogramu ministerstva dopravy by vodní koridor D-O-L mohl být kompletně dokončen do roku 2039.
26. února 2014 – Na půdě Evropského parlamentu uspořádal 26. února 2014 europoslanec Vojtěch Mynář mezinárodní odbornou debatu k tématu dokončení vodního koridoru Dunaj-Odra-Labe. Její součástí byla i doprovodná putovní výstava, kterou během své návštěvy plenárního zasedání zahájil prezident České republiky Miloš Zeman, dlouholetý zastánce projektu. Na závěr vernisáže prezident Zeman podepsal memorandum o rozvoji vodních cest středoevropských členů EU.
27. února 2014 – S ostrou kritikou vůči výstavbě vodního koridoru D-O-L vystoupil poradní orgán Akademie věd – komise pro životní prostředí, podle níž nemá nyní výstavba ekonomické, sociální ani ekologické zdůvodnění a opodstatnění. Komise dále uvedla, že by, podle ní, po případné výstavbě vodního koridoru D-O-L došlo ke zhoršení hospodářských výsledků již nyní málo vytěžované železniční dopravy.
12. března 2014 – Ministerstvo dopravy vedené Antonínem Prachařem pozastavilo výběrové řízení na zhotovení studie proveditelnosti k vodnímu koridoru D-O-L. Ministerstvo to zdůvodnilo nutností ověřit, jaký postoj k vodnímu koridoru zaujímají sousední státy a Evropská unie.
25. března 2014 – Ministr dopravy Antonín Prachař ujistil prezidenta republiky Miloše Zemana, že dopravní resort bude nadále hledat podporu v okolních zemích pro stavbu vodního koridoru Dunaj-Odra-Labe. Resort dopravy bude postupovat přesně podle programového prohlášení vlády, které postup v tomto projektu přesně stanovuje.
26. června 2014 – Prezident republiky Miloš Zeman obdržel, v průběhu návštěvy Kraje Vysočina, osobní dopis od Rady kapitánů vnitrozemské plavby, ve kterém byl informován, že mu bylo uděleno ocenění za podporu výstavby významných vodních koridorů - cena Kapitánů vnitrozemské plavby "Držet kurz". Cena je doprovázena latinským citátem Horacia ”Dimidium facti, qui coepit, habet”, což znamená: "Ten, kdo začal, má už polovinu hotovou".
1. července 2014 - Společnost pro trvale udržitelný život vydává své Stanovisko, ve kterém nesouhlasí s případnou výstavbou vodního koridoru Dunaj – Odra – Labe a vyzývá ke zrušení trvající územní ochranou koridoru D–O–L v Politice územního rozvoje ČR a v navazující územně plánovací dokumentaci dotčených krajů, měst a obcí a v další legislativě. Stanovisko se opírá především o porovnání ekonomické reality Průplavu Rýn-Mohan-Dunaj s ekonomickými studiemi koridoru DOL a zpochybňuje reálnost těchto studií. 
10. července 2014 – Ministr dopravy Antonín Prachař potvrdil, že Ministerstvo dopravy nechá zpracovat studii proveditelnost vodního koridoru Dunaj-Odra-Labe. Studie proveditelnosti by měla být zahájena do konce roku 2014 a předcházet jí má sumarizace doposud zpracovaných studií.
11. prosince 2014 – Prezident Miloš Zeman představil projekt vodního koridoru Dunaj-Odra-Labe prezidentům Slovenska, Polska, Rakouska, Maďarska a Slovinska v rámci Summitu V4+2 na Pražském hradě. Projekt vodního koridoru D-O-L byl prezentován výstavou s největší mapou vodních cest České republiky. Projekt D-O-L během jednání podpořili kromě českého prezidenta, také polský a rakouský prezident. 
17. dubna 2015 – Zahájeno výběrové řízení "Studie proveditelnosti vodního koridoru Dunaj-Odra-Labe". Studie má prověřit dopravní, vodohospodářské, energetické a rekreační funkce projektu. Cílem studie je doložení ekonomické efektivity vodního koridoru D-O-L.
10. března 2016 - Prezident ČR Miloš Zeman se na Pražském hradě setkal s krajskými koordinátory projektu vodního koridoru Dunaj-Odra-Labe z krajů Jihomoravského, Zlínského, Olomouckého, Moravskoslezského, Pardubického, Středočeského a Ústeckého. V průběhu setkání byly diskutovány aktuální informace o probíhajících jednáních doma i v zahraničí (Polsko, Rakousko, Slovensko) k tématu vodních cest a koridoru D-O-L. Dále také informace k tématu studie proveditelnosti D-O-L, dílčí studie proveditelnosti na úsek Kozłe–Ostrava, zájmu zahraničních investorů a možnostech další synergie a spolupráce s kraji ČR.
15. března 2016 - Polský prezident Andrzej Duda se sešel na Pražském hradě s prezidentem ČR Milošem Zemanem a společně diskutovali o realizaci vodního koridoru Dunaj-Odra-Labe. Polský prezident potvrdil, že se nová polská vláda intenzivně zaměřila na revitalizaci Oderské vodní cesty, která se má stát součástí vodního koridoru D-O-L.
30. března 2016 - Dohoda na přípravě vodního koridoru Dunaj-Odra-Labe v analytické části byla podepsána mezi čínskou státní společností SINOHYDRO a českou společností DOE Europe SE na Česko-čínském ekonomickém fóru za účasti prezidenta ČR Miloše Zemana a Číny Si Ťin-pchinga.
9. dubna 2016 - Splavnost Odry, Dunaje a Labe, silniční propojení obou zemí nebo spolupráce se štětínskou námořní vysokou školou byla hlavní témata jednání mezi českým ministrem dopravy Danem Ťokem a jeho polskými protějšky, ministrem námořního hospodářství a vnitrozemské plavby Markem Gróbarczykem a ministrem infrastruktury a výstavby Andrzejem Adamczykem. Ministři se při jednání ve Varšavě shodli, že projekt D-O-L je pro Českou i Polskou republiku důležitým projektem, na kterém mohou spolupracovat.
31. ledna 2017 - Ministři ČR, Polska a Slovenska podepsali ve Varšavě memorandum o přípravě vodního koridoru Dunaj-Odra-Labe. Během jednání ministři hovořili o aktivitách ve vodní dopravě v roce 2016 a další plánech a prioritách pro letošní rok. „Cílem v České republice je regulace hladiny Labe v česko-saském příhraničí. Dlouhodobě nízký neregulovaný tok zde prakticky znemožňuje udržitelné provozování lodní dopravy,“ dodal ministr Ťok. Dále je nutné vyřešit problémy s posouzením vlivu staveb na životní prostředí (EIA), dodal ministr Ťok s tím, že studie proveditelnosti k DOL se aktuálně zpracovává. „Je dôležité, aby došlo k zhusteniu vodných spojení, aby vodná doprava postupne mohla konkurovať nákladnej doprave na našich cestách, zvlášť pri preprave tovarov na veľké vzdialenosti. Preto musíme spojiť sily v rámci V4, posilniť spoluprácu a pustiť sa do realizácie cezhraničných projektov,” uvedl slovenský ministr dopravy Arpád Érsek. Ministr námořního hospodářství a vnitrozemské plavby Polska Marek Gróbarczyk hovořil o splavnosti Odry a jejím prodloužení do Ostravy a také o zlepšení splavnosti Visly. Polská vláda k vodní dopravě přistupuje jako k prioritě, plánuje podporu polských přístavů a Odru hodlá zapojit do sítě TEN-T.
Projekt má celoevropský význam, mohly by jej využívat říční a říčně-námořní lodě z celé Evropy (i ze skandinávských či britských přístavů). Nákladním i osobním lodím by se významně zkrátila cesta od Baltského moře (přístavu Štětína, Berlína či Wroclavi) k Dunaji (Vídně, Bratislavy) a dále do Černého moře (Constanta). 
Podle „Studie reálnosti a účelnosti územní ochrany průplavního spojení Dunaj-Odra-Labe“ zpracovaná koncem roku 2007 na základě usnesení vlády č. 561/2006 jsou hlavní pozitiva průplavu:
Naopak při kritickém suchu by bylo možné pomocí celé soustavy čerpacích stanic vylepšit vodní režim blízkých toků.
Snížení negativních dopadů na životní prostředí při přepravě zboží vodní cestou, doložené na současných vodních cestách. (Např. studie organizace PLANCO a Spolkového úřadu pro hydrologii z dubna 2008 pro hromadné substráty v relaci Hamburg–Děčín, podle které jsou externí náklady při přepravě po vodě 3,5 krát nižší než při přepravě po železnici a 6,3 krát nižší než při přepravě po silnici. Vzhledem k tomu, že v dané relaci je Labe tekoucí řekou a v případě průplavu Dunaj-Odra-Labe se bude jednat o klidnou hladinu, dá se předpokládat že externí náklady při přepravě průplavem nebudou vyšší.)
Umožnění přepravy těžkých a nadrozměrných nákladů, v současnosti nepřepravitelných nebo přepravovaných po silnici jako nadměrné náklady, za cenu zvláštních nákladných opatření a nadměrného opotřebení silničního tělesa. Především export výrobků ostravských železáren a strojíren. Podle zastánců průplavu jsou díky možnosti přepravy strategických surovin (ropa, plyn) ve větším množství vodní cesty strategickou součástí národních hospodářství a pomáhají předcházet krizím s těmito komoditami.
Snížení cen dopravy zemědělských produktů a umožnění jejich výhodného exportu po síti evropských vodních cest i do vzdálených lokací a to především z regionů, kde by byly umístěny přístavy
Možnost vytvoření vnitrozemských dopravních hubů a jejich využití pro kontejnerizaci globální dopravy, což je v souladu se strategií globálních přepravců typu Maersk či MCS. Tato push import kontejnerizace přenáší poslední část dopravy z přímořských přístavů hluboko do vnitrozemí (kontejnery mohou být prioritizovány v závislosti na požadovaném datu dodání ), což snižuje náklady na přepravu. Vnitrozemské přístavy pak fungují jako vzdálené brány mořských přístavů.
Převedení části především tranzitní silniční dopravy na vodní cesty a železnici pomůže snížit znečišťování ovzduší a tím přispěje k boji proti změnám klimatu. Ze stejného důvodu je nyní budován Průplav Seina-severní Evropa mezi Francií a Belgií
Přesun dálkových kontejnerů z železnice na lodě umožní vznik kapacity pro přesun přepravy z nákladní automobilové dopravy na železnici.
Vznik nových rozvojových území přímo na březích koridoru jak pro rekreaci, tak pro práci.
Rozvoj cestovního ruchu prostřednictvím nových turistických a rekreačních služeb vázaných na vodní cestu jako jsou: osobní lodní doprava (boating a jachting, zájezdy kajutovými loděmi), cykloturistika, rybolov, táboření, koupání, návštěva vodních děl či bydlení na vodě.
Na jednotlivých stupních (jezech atd.) je možné postavit přečerpávací elektrárny a využít vodní koridor D-O-L i k akumulaci elektrické energie.
Posílí energetickou resilienci země vzhledem k možné přepravě energetických surovin jako je kapalný zemní plyn nebo ropné deriváty z evropských námořních přístavů bez nutnosti budování produktovodů či plynovodů.
V závislosti na kompenzačních opatřeních se nabízí možnost vytvoření nadregionálního biokoridoru, procházející celou Moravou z jihu na sever a s odbočkou do Východních Čech, v kterém by mohly bez překážek migrovat zvířata a použít ho jako páteř se spojkami k lokálním biokoridorům. S ohledem na to, že většina vodního koridoru D-O-L prochází intenzivně zemědělsky obhospodařovanou krajinou, může toto vést k značné ekologické stabilizaci velkých území na Moravě.
Návaznost na multimodální transevropské logistické centrum T.T.T. připravované na Slovensku v oblasti Malacek kombinující letiště v Vídni, vojenského letiště v Malackách, v Bratislavě, v Piešťanech, v Brně-Tuřanech, vodní dopravu pomocí DOL a Dunajské vodní cesty, hlavní železniční tratě směřující do Bratislavy, Vídně a Brna a plánované širokorozchodné tratě z Černé nad Tisou, určené pro přepravu se zeměmi Dálného Východu.
V Polsku u Bohumína je naopak plánováno nadregionální multimodální centrum využívající širokorozchodnou trať vedenou z Polska navazující na vodní koridor D-O-L.
Podle zmiňované Studie mezi negativa patří:
Není pravda, že vodní doprava je tou nejekologičtější. Sice nepřekračuje hlukové normy, ale proti nákladní železniční dopravě v elektrické trakci je emisně šetrnější jen u emisí SO a CO, zatímco je o až 1000 násobně náročnější u emisí polycyklických aromatických uhlovodíků PAU, oxidu uhelnatého CO, oxidů dusíku NO, těkavých organických látek VOC a tuhých emisí PM.
Vysoká stavební, technická a především finanční náročnost případné realizace Labské větve průplavního spojení D-O-L v úseku Přerov – Pardubice.
Nepříznivé důsledky realizace D-O-L na přírodní a krajinné hodnoty.
Dle mínění bývalého ministra životního prostředí Martina Bursíka (Strana zelených) by stavba poškodila nebo zničila 17 území zařazených do soustavy Natura 2000 bez možnosti jakýchkoli kompenzačních opatření. 
Pochyby o plném využití vodního koridoru D-O-L pro nákladní dopravu. Jeho trasa kopíruje železniční koridory a komunikace dálničního typu.
Pokud zdroj i cíl neleží při vodní cestě ,neodstraňuje se při vnitrozemské přepravě nutnost nejméně jedné (ale spíše dvou) překládky, stejně jako u jiné kombinované dopravy (např. silnice-železnice). Pokud se k přepravě nepoužije lichterů, je při námořní (záoceánské) přepravě nutnost další překládky z říčního na námořní plavidlo.
Nevýhodou je také nižší rychlost vodní dopravy ve srovnání s železniční a silniční dopravou a tedy vyšší náklady pro přepravce za využití přepravní jednotky (např. kontejneru) po delší dobu. Ty jsou ale značně kompenzovány nižšími přepravními náklady. V důsledku toho je D-O-L prakticky nepoužitelný pro přepravu zboží krátkodobé spotřeby a veřejnou dopravu osob. Statistiky dopravy na Průplavu Rýn-Mohan-Dunaj ukazují, že reálná přeprava kontejnerů vodní cestou výrazně poklesla z původních průměrných 7 700 TEU za rok v letech 1995-2000 na dnešních průměrných 1 030 TEU za rok (v letech 2007-2012).. 
Celková roční přeprava Průplavu Rýn-Mohan-Dunaj je cca 6 mil tun ročně, což je několikanásobně méně, než předpokládají studie pro D-O-L (kde je uváděno 35 mil. tun ročně).
Dlouhodobá blokace území dotčeného vedením průplavního spojení D-O-L v ČR, spojená s omezeními a nejistotami v plánování, podnikání a možnostech využívání dotčených území.

Florenc je oblast v Praze, která leží na hranici mezi Novým Městem a Karlínem (mezi něž je úředně rozdělen), nedaleko od řeky Vltavy. Přesnou hranici území, k němuž se název vztahuje, lze určit jen obtížně, protože není samostatným katastrálním územím. Původně se zřejmě vztahoval k okolí dnešní ulice Na Florenci, ale bývá vztahován i na Těšnov a přilehlou část Karlína.
Název oblasti se objevil již v 15. století. Vznikl pravděpodobně poté, co Karel IV. při zakládání Nového Města v roce 1348 umožnil Italům z Florencie usídlit se v těchto místech.
V době průmyslové revoluce, když vznikl Karlín se svými továrnami, dojížděli do něj lidé ze Starého i Nového Města právě přes Florenc. Na počátku 20. století již tímto směrem, dnešní Sokolovskou ulicí, byla zavedena elektrická tramvaj.
Přes Florenc vedla od roku 1845 Severní státní dráha z dnešního Masarykova nádraží přes Běchovice do Olomouce a od roku 1850 její další větev po Negrelliho viaduktu přes Bubny do Lovosic a Drážďan.
Od roku 1875 až do konce 20. století zde existovalo Severozápadní nádraží (později nazývané Praha Denisovo nádraží, Prag Moldau Bahnhof a nádraží Praha-Těšnov) jako konečná stanice odbočky Rakouské severozápadní dráhy. Poslední vlak opustil nádraží 1. července 1972. 16. března 1985 byla budova odstřelena.
Florenc získala význam i po zavádění autobusů, když zde vzniklo autobusové nádraží.
Na Florenci se nachází také Muzeum hlavního města Prahy.
Od roku 1974 je napojena na trasu C metra, stanicí s původním názvem "Sokolovská". Ta byla nejdříve konečná, od roku 1984 byla trasa C prodloužena. Od roku 1985 na Florenci končila i trasa B, která byla roku 1990 prodloužena. Ve stejném roce byla stanice také přejmenována na Florenc.
Roku 1976 byla zprovozněna Severojižní magistrála, která celou Florenc přemostila silničním mostem. Díky němu se sice velmi zlepšila dopravní situace v celé Praze, zároveň ale došlo k zohyzdění Florence, hlavně pak sadů a Muzea hlavního města Prahy.
Roku 1983 byla v souvislosti s výstavbou trasy metra B zrušena tramvajová trať v ulici Na Florenci.
Roku 1985 v souvislosti s rozšířením stanice metra (původní název: Sokolovská) zde byly zbořeny mnohé obytné domy. Od konce 80. let je zde nedaleko od Florence a Těšnova v provozu "Hotel Hilton" (dříve "Atrium"). Nachází se zde Hudební divadlo Karlín.
V roce 2002 byla celá Florenc i s metrem zatopena povodní, která způsobila pád několika dalších obytných domů.
Dnes je celá tato oblast důležitou dopravní křižovatkou pro mezinárodní, dálkovou i městskou autobusovou dopravu. Nachází se zde autobusové nádraží, tramvajová křižovatka, přestupní stanice Pražského metra i zastávky městských autobusů.



Milan Šimečka (7. dubna 1930 Nový Bohumín, dnes část obce Bohumín – 23. září 1990 Praha) byl český a slovenský filosof a literární kritik.
Po maturitě 1949 vystudoval českou a ruskou literaturu na filosofické fakultě v Brně, absolvoval 1953. Poté se stal odborným asistentem na Komenského univerzitě v Bratislavě, odkud v roce 1958 odešel na VŠ múzických umění, kde se i habilitoval. Byl členem KSČ a na uvedených školách vyučoval marxistickou filozofii.
V roce 1970 byl pro své postoje nucen opustit univerzitní půdu a pracovat v manuálních profesích. V roce 1981 byl v akci StB „Francouzský kamion“ obviněn za údajný trestný čin podvracení republiky (§98 odst. 1, 2 písm. a, b) a vzat do vyšetřovací vazby v Bratislavě a v Praze-Ruzyni, kde byl držen od 6. května 1981 do 27. května 1982. 
Po listopadu 1989 se stal předsedou Rady konzultantů prezidenta V. Havla.

Letovice (německy "Lettowitz") jsou město v okrese Blansko v Jihomoravském kraji, 21 km severně od Blanska, na soutoku Svitavy a Křetínky. Žije zde přibližně 6700 obyvatel.
První známky osídlení údolí, kde se nyní rozkládají Letovice, patří do období neolitu. Jedná se o provrtané kamenné mlaty. Z období doby bronzové byly vykopány bronzové předměty lužické kultury. Jedná se o kopí a sekyrku s dutinkou a ouškem. Naopak z doby halštatské ani z laténského období nejsou žádné důkazy o osídlení. Z doby římská bylo naproti tomu nalezeno několik mincí, které podporují teorii obchodního spojení přes Malou Hanou. Našly se mince z období císaře Trajána (vládl 98–117 n.l.), císaře Aureliána (vládl 270–275 n.l.) a císaře Konstantina I. (vládl 306–337 n.l.). Kolem 6. století se zde začali usazovat první Slované, což potvrzuje nález pískovcové sošky a hlavy bůžka v roce 1840.
Rok 1145 je rokem první písemné zmínky o Letovicích. Jde o listinu Oty III. z Olomouce, v níž se psalo o darování části mostného klášteru v Litomyšli. Později bylo zjištěno, že se jedná o padělek z 13. století. Název Letovice je zde uváděn ve tvaru "Lethowicz". Roku 1241 byly Letovice vypleněny Tatary, kteří táhli od Olomouce (mongolský vpád na Moravu roku 1241). Ve druhé polovině 14. století vznikla v Letovicích sbírka přísloví a sentencí (stručná a výstižná myšlenka), jejímž autorem byl Jan z Letovic. Roku 1399 došlo k dobytí hradu Heraldem z Kunštátu, podobně roku 1424 husité dobyli hrad a vypálili celé město.
V průběhu 15. století byl v Letovicích přeložen z latiny do staročeštiny cestopis Marca Pola "Milion". Tento překlad použil Václav Hanka jako zdroj staročeštiny, kterou posléze využil při padělání Rukopisu zelenohorského. Roku 1505 sjednotil Ladislav z Boskovic Letovice, jež byly téměř 100 let rozděleny na Dolní a Horní. V roce 1645 město a hrad dobyli Švédové, kteří město vypálili i o tři roky později. I po více než dvaceti letech od skončení třicetileté války byly dvě třetiny domů ve městě prázdné.
V roce 1754 zde byla založena plátenická manufaktura, která se do konce 18. století stala největší na Moravě. Roku 1782 udělil Josef II. městu právo trhu na vlnu. V roce 1848 byly Letovice byly zařazeny pod správu okresu Boskovice a 1. ledna 1849 došlo ke zprovoznění trati Brno – Česká Třebová, která je součástí prvního železničního koridoru. Roku 1906 byla postavena budova měšťanské školy. 13. listopadu 1936 byl městys Letovice byl povýšen na město.
V noci z 20. na 21. září 1941 proběhl útok na hotel Lamplota u koupaliště. Akci provedla odbojová skupina „Za svobodu“. Mnoho lidí bylo za tento útok vězněno a popraveno. Roku 1960 se Letovice se staly součástí okresu Blansko. 26. listopadu 1989 bylo sepsáno “Prohlášení Občanského fóra v Letovicích”, pod které se podepsalo 269 letovických občanů.
Letovice bývaly střediskem arcikněžství, dnes patří k děkanství boskovickému. Součástí letovického arcikněžství byl i Literátský sbor, kterých bylo na celé Moravě kolem 20. Ten se zabýval především chrámovým zpěvem, náboženstvím a dobročinností. První zmínka o něm pochází z roku 1596, ale doba založení je neznámá. Zrušen byl roku 1783 dvorním dekretem Josefa II.
Když se stali majiteli Letovic páni z Boskovic, začali na svých panstvích šířit učení Jednoty bratrské na úkor katolíků. Za vlády Hardeků bylo v Letovicích prosazováno Luteránství a na panství vznikaly náboženské třenice. V tomto období již byla většina obyvatel evangelíky. I během třicetileté války a po ní, kdy byli majiteli panství katoličtí Thurnové, zůstala většina obyvatel evangelíky. Proto byli několikrát povoláni jezuité a do konce 17. století přestoupila většina obyvatel na katolickou víru.
Jezuité Letovice navštívili na 8 dní ještě v září 1759. I přesto zůstávala malá část obyvatel Letovic, od středověku až dodnes, vyznání protestantského. Jsou mezi nimi členové Českobratrské církve evangelické, Církve československé husitské a Církve bratrské. V 70. letech 20. století si členové Církve bratrské postavili novou modlitebnu.
Popis kroje na Letovicku pochází od sběratele lidové slovesnosti Miroslava Dukáta, jenž sbíral místní pověsti, pohádky a zvyky. Všeobecně se kroj nosil do roku 1848, avšak starší lidé kroj nosili i poté. Sváteční kroje se nosily především v neděli, do kostela, k muzice či při přespolních cestách.
Aktivně nářečí již téměř nikdo nepoužívá s výjimkou některých starších lidí, kteří jím ale mluví také jen v soukromí či se svými vrstevníky. Jedná se o nářečí vzniklé vlivem nářečí hanáckého (Jede z Olomóca staró Škodó…) a českého (silnica, mlíko, spíchat jako spěchat…). U mladší generace se již spíše vyskytují jen výrazy pocházející z nářečí českého.
V místech, kde se rozdvojují cesty u Chlumu, stojí několik domků, z nichž část přísluší k Novičí a druhá část ke Chlumu. Od nepaměti se tu říká na Chlumské. Odtud vede také cesta do Babolek. Asi uprostřed ní býval nevelký lesík nesoucí jméno „Chmelinek“. Rádi tam chodívali Babolečtí a Chlumečtí na nedělní procházky a rády si tam chodívaly hrát i děti. Za Chmelénkem se zvedá kopec a celé toto prostředí se vyznačovalo velmi dobrou akustikou, která se zvyšovala za vlahých večerů. Proto kolemjdoucí do Chmelinka volali: "„Jak je ti, Rakousko?“" Vzápětí zcela zřetelně ozvěna odpověděla: "„Ouzko“".
Takových případů je v našem okolí více. Podobná historka se váže k místům za Lazinovem směrem k Prostřednímu Poříčí. Tam se podél údolí Křetínky zvedají vysoké stráně s dobrou ozvěnou. Když se zavolalo: "„Jak je ti, Rakousko?“" ozvěna několikerým stále slabším hlasem odpověděla: "„Ouzko, ouzko, ouzko, …“" Tyto zkazky vznikaly v době, kdy národy toužily po vymanění se z habsburské nadvlády, která se stávala již pro náš lid nesnesitelnou.
Hned za Meziříčkem ve směru ke Skrchovu je kopec s názvem Hlásek, na jehož temeni prý v dávných dobách, kdy v Letovicích na místě nynějšího zámku býval letovický hrad, stávala tvrz či hláska, z níž se dávalo na hrad znamení při blížícím se nebezpečí. Z Hlásku je možné shlížet do dalekého údolí až k Rozhraní, a proto mohlo být včas dáno znamení, kdy se nepřítel blížil. Přes Rozhraní, Borovou a Letovice vedla i v dávné minulosti cesta z Čech do Brna a blížící se nepřítel mohl být na této cestě včas spatřen. Po bývalé tvrzi nezůstalo památky, udržel se podnes jen název kopce – Hlásek.
Za Kochovem po turistické trase z Kochova do Velkých Opatovic se nacházejí kamenné útvary, v nichž je možno rozeznat kočár s koňským spřežením s nevěstou a ženichem. Když prý tudy projížděla jednou svatba, vystoupila před kočárem stařena, která prosila o almužnu. Ničeho nedostala a sklidila jen nadávky a nakonec, když nehodlala z cesty ustoupit, ji kočí švihl bičem. Stařena zlostně pronesla zaklínací slova: "„Bodejž byste všichni zkameněli“". A v tom se to stalo. Kočár se zapřaženými koňmi i svatbou zkameněl. Stařena prý je proklela. Tak dopadla svatba na svou lakotu.
Letovice se nacházejí 47 km severně od Brna a 27 km jižně od Svitav. Jedná se o rozhraní Malé Hané, Českotřebovské, Moravskotřebovské a Nedvědické vrchoviny. Letovice leží na moravské straně bývalé zemské hranice Čech a Moravy.
ČR patří do oblasti mírného podnebného pásu. Letovice se nacházejí na přechodu klimatických oblastí MT3 a MT7, které se dají charakterizovat jako mírně teplé, mírně vlhké s mírnou zimou. Počasí také ovlivňuje převládající směr větrů. Západní či jihozápadní vítr přináší v létě déšť a chladno. Zimu naopak zmírňuje. Vítr východní či severovýchodní přinese teplé a slunečné léto, v zimě naopak tuhé mrazy.
Letovice patří do povodí řeky Svitavy, která patří k úmoří Černého moře. Zásobování pitnou vodou zajišťuje vodovod z Vlkova, Písečné a z Poříčí. Březovský vodovod, který Letovicemi také prochází, zásobuje především Brno.
Řeka Svitava pramení na svazích Javornického hřebenu u obce Javorník v nadmořské výšce 465 m n.m., odkud protéká přes Svitavy, Letovice, Blansko až do Brna, kde se vlévá do řeky Svratky. Má celkovou délku 97 km a patří do povodí Dunaje.
Křetínka pramení v Třebovském mezihoří 150 m severně od obce Stašov v nadmořské výšce 645 m n. m. Protéká pod hradem Svojanov, dále přes Bohuňov, Křetín až do Letovic, kde se u podniku Tylex vlévá do řeky Svitavy. Její celková délka je 29 km. V letech 1972–1976 na ní byla vybudována vodní nádrž Letovice.
Kladorubka pramení za bývalými lázněmi Andělka. V roce 1964 na ní byla započata stavba Letovického rybníka o ploše 3,5 ha a hloubce 5,5 m, jenž slouží k rybolovu a rekreaci. U Letovických strojíren se vlévá do Svitavy.
Hlavní význam této přehrady je ochrana před povodněmi a doplňování stavu řeky Svitavy, která měla velký úbytek vody po výstavbě březovského vodovodu v letech 1911–1912 a vybudování jeho druhé větve v letech 1972–1975 (plánována byla již v roce 1929). První úvahy o stavbě přehrady pocházejí již z roku 1911. Počítalo se s kamennou hrází a objemem 5,8 miliónů m. Studie z roku 1929 již uvažovala o 11 miliónech m a vodní elektrárně na úpatí hráze. Vlastní realizace projektu započala v dubnu 1972 a skončila 31. prosince 1976. Uvedení do plného provozu se konalo 1. října 1979. Přehrada nyní kromě výše uvedených důvodů slouží i k rekreaci a rybolovu. Místní ji nazývají "Křetínka".
Skupinka přátel živé historie založila v bývalém lomu, poblíž hráze vodní nádrže Letovice, keltský skanzen Isarno. Název Isarno je odvozen od starého keltského názvu pro železo. Nalézá se tu například kovárna z doby bronzové, hospůdka a další stavby. Po areálu se volně pohybují prasata, kozy, ovce, psi i kočky. Pro zájemce je i možnost projížďky na koni. V roce 2013 byl skanzen po tříroční pauze opět otevřen a chystala se jeho rekonstrukce.
Je stále funkční stavebně technickou památkou. Měří 20 m a je součástí I. březovského vodovodu z roku 1911. Věž se nachází hned vedle místního hřbitova.
Původně gotický kostel sv. Prokopa byl postavený v letech 1370 až 1380, a později byl několikrát přestavován. Před kostelem se nachází fara, o níž je první zmínka již v roce 1353. Uvnitř kostela jsou cenné historické náhrobky majitelů letovického panství.
Klášter Milosrdných bratří v Letovicích byl postaven z daru 24 000 zl. od Jindřicha Kajetána Blümegena, jenž chtěl, aby součástí kláštera byla i nemocnice. Stavitelem barokního kláštera byl řeholní bratr Longinus Traub z Vídně. Práce započaly 26. dubna 1751 a dokončeny byly roku 1784.
Klášterní kostel sv. Václava je vyzdoben malbami od letovického malíře Jana Daňka z roku 1930 a vybaven novými varhany od letovického rodáka Františka Čapka z toku 1917. Pod kostelem je klášterní krypta. Dále je v klášteře lékárna s bohatými freskami a původním vybavením z roku 1760. Nyní v klášteře sídlí nemocnice pro starší a dlouhodobě nemocné pacienty.
Původně dřevěná tvrz ze 14. století byla později přestavěna na kamenný hrad, chráněný třemi bránami s padacími mosty. Hrad byl později přestavěn na zámek. Současnou podobu získal zámek Letovice v 30. letech 19. století, kdy byl v majetku rodu Kálnoky.
Zámecký park Letovice má rozlohu 27,6 ha. Jedná se o kulturní památku a zvláště chráněné území. Je to rozsáhlý přírodně krajinářský park s romanticko – gotickou úpravou.
Při volbách do městského zastupitelstva 20. října a 21.října 2006 byla volební účast 53,95%. Pro funkční období 2006–2010 byli do 21-členného zastupitelstva zvoleni zástupci 7 politických subjektů. Na 1. zasedání Zastupitelstva města Letovice pak byla zvolena 7-členná rada ve složení:
Letovice mají 17 místních částí. Jsou to:
Seznam starostů Letovic od roku 1848 do současnosti, jak jsou uvedeni na pamětní desce v budově radnice.
Zastupitelstvo města má 21 členů a městská rada 7 členů. V letech 2010 až 2014 vykonával funkci starosty Vladimír Stejskal (ODS). Ten byl opětovně do této funkce zvolen na ustavujícím zasedání zastupitelstva 3. listopadu 2014. Místostarostou byl pak zvolen Jiří Palbuchta (ČSSD). Sedmičku radních doplnili za ODS Marek Chládek a Petr Janoušek, za ČSSD Eva Pařilová, za KDU-ČSL Bohuslav Kuda a za KSČM Karel Válek.
Mikroregion Letovicko byl založen 18. května 2000. Jeho účelem je podpořit projekty, jenž přesahují svým rozsahem a významem jednotlivé obce. Je v něm sdruženo 15 obcí. Jsou to Deštná, Horní Poříčí, Horní Smržov, Křetín, Lazinov, Letovice, Míchov, Pamětice, Petrov, Prostřední Poříčí, Roubanina, Skrchov, Stvolová, Vísky a Vranová. Mikroregion Letovicko zabírá plochu 103 km², což představuje 10,6 % plochy okresu Blansko. Má 9 600 obyvatel, což je cca 9 % obyvatelstva okresu Blansko. Průměrnou hustotou zalidnění zde činí 96 obyvatel na 1 km², což je výrazně pod celostátním průměrem (132 obyvatel na 1 km²).
Již v minulosti procházela Letovicemi důležitá dopravní cesta. Jednalo se o tzv. “trstenickou stezku” vedoucí z Brna přes Černou Horu a Svitávku do Letovic, odkud pokračovala přes Bystré a Poličku do Polabí. Nyní Letovicemi prochází důležitá silniční a železniční komunikace. Jedná se o:
Ve městě existují:
Letovice nabízejí několik možností sportovního vyžití, mezi nimi posilovnu v centru města nebo sportovní halu (24x42m) s přilehlými volejbalovými kurty (včetně plážového volejbalu). Dále je ve městě letní koupaliště s tobogánem, u jehož areálu je minigolf a 7 venkovních antukových tenisových dvorců. Hrát je možné i v zimě, jelikož od 14. října do 11. dubna je nad dvěma kurty velká nafukovací hala.
V Letovicích je i několik sportovních klubů:
Zemědělství se zaměřuje především na pícninářství, pěstování méně náročných plodin a chov skotu. Průmysl v Letovicích je textilní, keramický, strojírenský a kamenický. Mezi nejvýznamnější firmy patří:

Katka je slovenská filmová černobílá komedie z roku 1949 v délce 91 minut.

Živice neboli bitumen je souhrnné označení pro organické kapaliny, které jsou vysoce viskózní, černé barvy a zcela rozpustné v sirouhlíku. Asfalt a dehet jsou nejčastější formy živic. Relativní permitivita ε bitumenu je 2,7 až 3.
Asfalt se získává z ropy jako zbytek po vakuové destilaci, je to nejhustší složka ropy s nejvyšším bodem varu. Nejčastěji se využívá při stavbě silnic.
Dehet se získává z organických materiálů, obvykle z uhlí při koksování (karbonizaci). Může být zpracován na „ropu“, ale tento postup je finančně nákladný. Lze z něho získat řadu chemických látek a výrobků, jako benzen, naftalen, barviva, léčiva, dezinfekční prostředky, čisticí a mycí prostředky, parfémy, umělá hnojiva, prostředky proti plevelu a hmyzu. Je rakovinotvorný, proto se od jeho dřívějšího využití při impregnaci lodí a základů budov ustoupilo a dnes se při renovacích z budov odstraňuje.
Další formou jsou živice obsažené v dehtových píscích, které jsou jedním z druhů nekonvenční ropy. 
Podle organické teorie vzniku ropy se zbytky rostlin a mořských živočichů vlivem tepla a tlaku přeměnily nejprve na nerozpustný kerogen, ten pak na živice a ty nakonec na ropu a zemní plyn.
Ze slova "bitumen" pochází slovo beton. Také z francouzského "béton" – hrubá malta.

Pavel Švanda (* 6. června 1936 Znojmo) je český spisovatel a novinář, od roku 1938 žijící a působící v Brně, představitel generace "šestatřicátníků" (Václav Havel, Jiří Kuběna). Po studiu na Filozofické fakultě Masarykovy univerzity v 60. letech působil jako redaktor v časopisech "Host do domu" a "Tvář", za normalizace vystřídal řadu zaměstnání.
Po roce 1969 se stal ineditním spisovatelem, účastnil se neoficiálních brněnských filosofických aktivit. Od roku 1989 vyučuje v Brně na Divadelní fakultě JAMU, přispívá do rozličných periodik, jako např. revue pro kulturu a politiku "Proglas". V letech 1990 až 1994 byl redaktorem brněnské redakce deníku Lidová demokracie. Je signatářem Charty 77. 
Jako autor tíhne nejpřirozeněji k žánru eseje, o němž tvrdí, že je především dialogem: "Autor a s ním čtenář jej zapřádají nejprve každý sám se sebou a potom se svým okolím." Svými texty se snaží především nahlížet na člověka jako hodnotu a hledat duchovní opory pro jeho život.
Knižně publikoval Pavel Švanda eseje, povídky, básně i román, debutoval v roce 1967 sbírkou povídek "Anonymní povídky".


Kleny na Novém Sedle jsou památné stromy u vsi Srní, jižně od Sušice. Dva zdravé javory kleny ("Acer pseudoplatanus") mají kmeny o obvodu 345 a 320 cm, jejich koruny dosahují shodně do výšky 20 m (měření 1991). Javory jsou chráněny od roku 1992 pro svůj vzrůst a jako krajinná dominanta.

Javor klen u Nového Sedla (II.) je památný strom u vsi Srní, jižně od Sušice. Zdravý javor klen ("Acer pseudoplatanus") má kmen o obvodu 360 cm a jeho koruna dosahuje do výšky 18 m (měření 1991). Klen je chráněn od roku 1992 jako krajinná dominanta.

Javor klen u Nového Sedla (I.) je památný strom u vsi Srní, jižně od Sušice. Zdravý javor klen ("Acer pseudoplatanus") roste na kopci, obvod jeho kmene měří 380 cm a koruna stromu dosahuje do výšky 22 m (měření 1991). Klen je chráněn od roku 1992 jako krajinná dominanta.

Dub u Vomáčků byl památný strom u vsi Srní, jižně od Sušice. Dub letní ("Quercus robur") rostl v nadmořské výšce 1000 m, obvod jeho kmene měřil 300 cm a jeho koruna sahala do výšky 25 m (měření 1991). Dub byl chráněn od května roku 1992 pro svůj vzrůst. Ochrana stromu byla zrušena Správou NP a CHKO Šumava v květnu 2008, protože strom byl již zcela odumřelý po napadení blíže neurčenými dřevokaznými houbami a představoval riziko ohrožení života a zdraví osob ve svém okolí.

Skupina stromů v zámeckém parku Palvinov jsou památné stromy ve vsi Palvinov, jižně od Sušice. Čtveřice stromů rostoucí v parku zahrnuje dva duby letní ("Quercus robur"), lípu malolistou ("Tilia cordata") a jedli bělokorou ("Abies alba"). Výška stromů je mezi 20–22 m, obvody kmenů dubů měří 356 a 345 cm, kmen lípy má obvod 260 cm a jedle 302 cm (měření 1995). Stromy jsou chráněny od roku 1995 jako krajinná dominanta.
Navzdory společné ochraně se fyzicky nejedná o sevřenou skupinu čtyř stromů, ale spíše o dvě dvojice – dva z nich se nacházejí na západní straně parku, zbylé dva rostou asi o 130 metrů dále k vjv., při východním okraji parku. Přibližné souřadnice jednotlivých stromů jsou:

Chudčická lípa je památný strom v obci Chudčice, severozápadně od Brna. Zhruba 250 let stará lípa malolistá ("Tilia cordata") roste u silnice do Veverské Bítýšky na náspu zrušené železnice Kuřim – Veverská Bítýška. Lípa byla zřejmě vysazena na hrázi zaniklého rybníka. Obvod kmene ve výšce 1,3 m je 320 cm a koruna dosahuje do výšky 24 m. Chudčická lípa je chráněna od roku 2003 pro svou „přírodní a estetickou hodnotu“.
Josef Krézek, majitel pozemku, si v červnu 2006 všiml usychání stromu. Přivolaní odborníci na životní prostředí z městského úřadu v Kuřimi našli díry vyvrtané v patě stromu, které neznámý pachatel zalil 98% rtutí. Znalec vyčíslil škodu na téměř 1,7 miliónu Kč. Po ukončení vyšetřování činu mělo být rozhodnuto o datu pokácení lípy.
Na jaře 2007 však na lípě vyrazily nové listy a odborníci došli k závěru, že pokácení nebude nutné.




Název Dobřany má více sídel:
Slovo Dobřany může být také název hradu:

Blahoslavený Clemens August hrabě von Galen (16. března 1878 – 22. března 1946) byl německý šlechtic a kardinál, biskup münsterský (1933–1946). Byl jedním z nejostřejších a nejznámějších kritiků Hitlerova režimu v Německu, jeho ostrá protinacistická vystoupení mu vynesla přezdívku "Lev z Münsteru" či "Vestfálský lev". Jeho bratrancem byl další hlasitý odpůrce Hitlerova režimu Konrad von Preysing, biskup berlínský, kterého papež Pius XII. po válce taktéž jmenoval kardinálem.
Clemens August von Galen se narodil ve starém šlechtickém rodu Galen, jakožto jedenáctý potomek významného politika strany Centrum, hraběte Ferdinanda Heriberta von Galena, a jeho ženy Elisabeth, rozené von Spee.
Vystudoval rakouskou jezuitskou internátní školu Stella Matutina. Po svém setkání a soukromém rozhovoru s papežem Lvem XIII. (1899) se rozhodl pro kněžskou dráhu. Teologii studoval nejprve v Innsbrucku a posléze v Münsteru, kde 28. května 1904 obdržel kněžské svěcení z rukou biskupa Hermanna Jakoba Dingelstada.
Jako kněz nejprve pracoval pro svého strýce Maximiliana Gereona von Galena, který byl pomocným biskupem münsterské diecéze, později se přesunul do Berlína, kde působil nejprve jako kaplan a posléze jako farář při farnosti svatého Matyáše. Zde se s přátelil s tehdejším nunciem Pacellim. V roce 1933 byl navzdory nesouhlasu a protestům nuncia Orseniga zvolen a 5. září i jmenován biskupem münsterským. Biskupské svěcení obdržel 28. října 1933 z rukou kardinála Schulteho, spolusvětiteli byli biskupové Berning a Bornewasser.
Biskup Galen byl jedním z nejhlasitějších a nejostřejších kritiků Hitlerova režimu, jeho ostrá protinacistická vystoupení mu vynesla přezdívku "Lev z Münsteru" či "Vestfálský lev". Kritizoval filosofické základy nacismu a jeho stěžejní díla, jakož i spoustu jeho zločinů. Opakovaně ostře vystupoval proti perzekucím katolické církve a „nepotřebných a škodlivých jedinců“. Jeho kázání proti nacistickým euthanasijním programům vyvolala takové pozdvižení, že nacisté nakonec veřejně ustoupili od jejich provádění (byť ve skrytu je v omezené míře prováděli dál).
Od roku 1941 měl omezen pohyb a byl neustále sledován. Mnoho předních nacistů požadovalo jeho likvidaci, proti tomu se ovšem postavil Goebbels, který poukazoval na obrovskou Galenovu popularitu v celém Vestfálsku a nedozírné propagandistické důsledky takovéhoto neuváženého činu. Už takto proti Galenově omezování opakovaně protestovali i vysocí důstojníci německých ozbrojených sil. Proto bylo rozhodnuto, že zatím není pro závěrečný zásah proti biskupovi ten vhodný čas. Byla však zatčena a popravena řada kněží a věřících, šířících opisy jeho protinacistických kázání.
Stejně ostře jako proti nacistickým zločinům vystupoval po válce proti zločinům páchaným spojeneckými okupačními úřady a jednotkami v Německu. Jeho vztahy s britskými okupačními představiteli se rychle zhoršily do té míry, že musel svá kázání distribuovat tajně, stejně jako tak činil za nacismu, a když jej Pius XII. jmenoval kardinálem, úřady mu zakázaly použít k cestě do Říma letadlo.
Galen se ovšem dostával na konsistoř s potížemi, protože spojenečtí úředníci, rozzuření jeho protesty a veřejnými vystoupeními proti zločinům páchaným v Německu spojeneckými okupačními jednotkami, mu nepovolili použít letadlo. Kardinálskou červeň dlouho neoblékal. Zemřel krátce po návratu z Říma na zánět dutiny břišní, vyvolaný perforací pozdě diagnostikovaného zánětu apendixu.
Zemřel krátce po jmenování kardinálem na perforaci apendixu, pohřben je v münsterské katedrále. V roce 2005 byl prohlášen za blahoslaveného.
Kardinál von Galen byl pohřben v své Katedrále svatého Pavla v Münsteru. 9. října 2005 jej papež Benedikt XVI. prohlásil za blahoslaveného.

X-COM Terror From The Deep (dále jen X-COM) je počítačová hra, která vychází svou koncepcí ze starší hry pro textový operační systém MS-DOS. Hráč je velitelem antimimozemšťanské obranné organizace známé jako X-COM, staví a stará se o základny, najímá vojáky pro boj na souši i pod vodou, intenzívně vynalézá nové technologie a vyrábí nové zbraně.
Po výhře jednotek X-Com nad cizáky před několika lety zabitím velkého mozku na marťanské základně zvané cydónia se mimozemská aktivita přesunula pod mořskou hladinu. Zničení mozku zapnulo paprsek, který aktivoval podmořské zárodky cizáků a ty se začaly vyvíjet, zatím co nic netušící lidstvo oslavovalo. V roce 2040 lidstvo konečně dospělo k poznání, že planeta Země je ve vesmíru pouze jedna, a proto je sebevražedné ji ničit nesmyslnými válkami a znečišťováním životního prostředí. Po fiasku myšlenky řídit všechny národy světovými organizacemi OSN a NATO se většina existujících zemí spojila do velkých společenství jako Euro-Syndicate, Scandinavia, Asian Coalition a jiné. Naprosto neočekávaně však byl klid zbraní na Zemi přerušen brutálním způsobem. Za velkou luxusní námořní lodí HYPERION se náhle vynořila z vody mimozemská nepřátelská ponorka a okamžitě ji poslala ke dnu. Lidstvo okamžitě začalo připravovat protiútok. Jako jediná možná alternativa se jevila odvržená podmořská prototypová základna X-Com, která byla v úsporném chodu už 30 let. Na místo katastrofy byla okamžitě vyslána ponorka typu Barracuda. Boj proti mimozemšťanům začal.
Na začátku hry je k dispozici jedna běžně vybavená základna, dvě útočné ponorky, hrstka vědců, mechaniků, pár vojáků z námořnictva mnoha zemí se základním vybavením a finanční podpora vlád všech společenství světa. Nepřítelem lidstva je neznámá vysoce technicky vyspělá civilizace z hlubin oceánů.
Základním předpokladem úspěšného boje se zákeřnými mimozemšťany je vaše obliba u politiků jednotlivých společenství přispívajících do rozpočtu naší organizace X-COM, která je přímo úměrná úspěchům v boji. Jestliže nebudete pečlivě mlátit politiky jednotlivých misí, státy začnou postupně snižovat výdaje na X-COM a nejvíce ohrožené vás přestanou nejen financovat, ale navíc podepíší smlouvu o vzájemné spolupráci s vašimi nepřáteli.
Hlavní tedy je dobře se připravit na všechny útoky či přepadové akce. V boji s nepřátelskou ponorkou jsou největším předpokladem vítězství především silné zbraně. Na začátku hry jsou naše útočné ponorky Barracuda vyzbrojeny pouze slabými torpédy Ajax a Craft Gas Cannonem, což nám umožňuje likvidovat pouze velmi malé nepřátelské ponorky.
Proto je zřejmé, že se budete zpočátku vztekat i při souboji s malým Cruiserem. V závěru však několika výstřely dostanete i obrovskou a nejlépe vybavenou bitevní loď mimozemšťanů.
V přímých soubojích vojáků s ufony je velkou výhodou silná zbraň, dobré brnění a zkušenost. Ufoni neznají slitování, takže stačí jedna malá chybička a okamžitě ztratíte jednoho nebo i více vojáků. Zkušenost každého vojáka je závislá především na počtu zabitých nepřátel. Na začátku jsou všichni jen slabí Námořníci, časem se z nich
stanou Seržanti, poté následuje pár dalších a úplně nahoře nade všemi stojí Kapitáni s obrovským množstvím životů a obrovskou přesností palby.
Bojovat tváří v tvář smrti můžete hned v několika rozličných misích. Nejčastější je zcela určitě UFO Recovery Mission. Úkolem je zlikvidovat či neutralizovat všechny živé „zelené mužíky“ v okolí sestřelené lodě. Tato mise, jakož i útok na vetřelecké kolonie, obrana přístavu a přepadení X-COM základny je velmi podobná svému
předchůdci. Ostatní akce jsou nové. Velmi lákavé, avšak poněkud obtížné je likvidování ufonů, kteří přepadli plovoucí loď.
Každého hráče, který není příliš vtažen do hry, určitě zaujme pestré a členité mořské dno, na němž najde kopce, útesy, korálové trsy mnoha barev, antické rozbořeniny, sochy, potopené středověké lodě a mnoho dalších zajímavých útvarů.
Mimozemšťani jsou víceméně rozděleni do několika různých druhů, které se od sebe tvarem a výkonem silně liší. Od malých "Aqatoidů", kteří se svalí po jediné ráně ze slabší pistole, přes odporné "Hallucinoidy" a "Xarquidy" citlivé pouze na jeden typ zbraní, až po velmi odolné "Krabouny", kteří svým tělem dost připomínají kraby. Každý kraboun většinou zemře až na druhý zásah ze Sonic Canonu. Návštěvníci z Marsu jsou navíc proti našim vojákům zvýhodněni ještě speciálními vlastnostmi. Například "Tasot" umí ovládat mysl (opravdu perfektní fígl, který začnou hojně používat až kolem 10. měsíce prvního roku), Hallucinoid vás umí několika elektrickými výboji zbavit života a "Tentaculat" vám udělá z vojáka zombii, a pokud se snažíte toho zombíka zlikvidovat, tak se z něj vyklube nový Tentaculat.
Pouze kvalitní lodě a dobře vyzbrojení vojáci vás však nepřivedou ke konečnému vítězství. Než nějakou věc či zbraň vyrobíte, musíte ji nejdříve objevit. Proto je výzkum nesmírně důležitý. Jedním z důležitých úkolů, které musíte plnit od začátku celé hry, je zvýšení počtu volných míst pro mnoho dalších získaných vědců, techniků i vojáků. Prozkoumat mimozemské zbraně a materiály může v přijatelném čase pouze skupina "alespoň 50 vědců" ale lepší je jich mít 100 (víc už ne). Poslední misi celé hry předchází hodiny tvrdé práce vašich badatelů a desítky více či méně důležitých objevů. Zkoumat v laboratořích můžeme většinu objevených předmětů, ale také živé ufony, z kterých
nakonec vytáhnete poslední nutnou informaci k jejich vyhubení, která spočívá v prozrazení umístění kolonizační lodi, která je dosud mimo provoz. Velká část objevených
a prozkoumaných předmětů se poté dá okopírovat a vyrobit ve vašich dílnách. Všechny silnější zbraně a výkonnější letadla si musíte sestrojit sami, ty si za peníze (i když jich máte hodně) nekoupíte. Výhodným zdrojem financí je však také výroba a následný prodej materiálu, což nepochybně brzy zjistíte (vhodný je například medi-kid nebo magnetické zbraně – cena prodeje ÷ cena výroby ÷ počet člověkohodin).
Hra se dá předčasně ukončit dvěma způsoby. Mimozemšťané rozpráší základny, nebo hráč prodělává. Jestliže po jedné měsíční uzávěrce nestáhne své dluhy a nevrátí se do plusových hodnot, je konec. Společenství národů odepíše jako prodělečnou a zbytečnou instituci, jež není schopna ochránit Zemi před invazí zelených nestvůr. Prodělávat lze i při relativně velké úspěšnosti zásahů. Problémem může být fakt, že každá stavba v základnách si vyžaduje určitou částku na údržbu. 
Všechno úsilí končí v okamžiku, kdy se podaří zjistit, odkud ufoni přicházejí. Pak stačí jen velký Leviatan plný vojáků.
Velmi silnou stránkou hry je její atmosféra, která činí celou hru velmi přitažlivou, přestože grafika i zvuk mají průměrnou úroveň. Přínosem hry jsou také relativně malé požadavky na výkon počítače.
Požadavky na hardware: Alespoň 386DX / 33 MHz, 4 MB RAM, 4 MB na pevném disku, VGA, CD-ROM, Sound Blaster, myš.
Doporučuje se: 486DX2 / 50 MHz, 8 MB RAM, VGA, 8 MB na pevném disku, CD-ROM (4x), Sound Blaster Pro/16/AWE 32, myš. 

SPAD (Systém pro podporu trhu akcií a dluhopisů) je nejvýznamnější segment Burzy cenných papírů Praha. V rámci tohoto segmentu se obchoduje s cennými papíry vybraných významných podniků – jsou to ty nejlikvidnější a nejobchodovatelnější.
Úkolem SPADU je zajistit fungování burzovního trhu na pražské burze. Umožňuje v tzv. otevřené fázi kdykoliv mezi 9:15 a 16:00 hod. nakoupit nebo prodat akcie. Není potřeba čekat na okamžik, kdy se najde kupec nebo prodejce.
Systém SPAD funguje ve dvou fázích:

Likvidita je ekonomický, přesněji finanční termín, jehož definice je vzhledem k jeho šíři poměrně problematická. Pojem likvidita se dá vyjádřit různě, podle toho v jakém kontextu se používá. Význam likvidity lze zjednodušeně pochopit z anglického "liquid", které můžeme přeložit jako tekutý, kapalný. V tomto kontextu vlastnost "likvidní" znamená, že je něco rychle přeměnitelné na peníze (hotovost).
Pojem likvidita lze definovat z různých hledisek.
Historicky lze říci, že problémy spojené s likviditou začalo lidstvo řešit až s rozvojem kapitalismu, neboť dřívější systémy se opíraly o zemědělství, které v tu dobu nebylo schopno vyprodukovat tolik, aby tento problém nastal. Ve starověkém Řecku sice Xenofon objevil, že zboží musí být schopno projít směnou, což je základní předpoklad uvědomění si likvidity, ale další pokrok v tomto směru nebyl učiněn, především protože nedošlo ke ztotožnění bohatství a peněz. První, kdo spojil bohatství a peníze byli merkantilisté, kteří vyřešili odpověď na otázku co je bohatství. Tím, že přiřadili penězům tuto roli, narazili i na problém likvidity.
První kdo se problematice likvidity výrazněji věnoval byla tzv. Keynesiánská škola, která vyslovila teorii preference likvidity a dále tzv. past na likviditu. Preference likvidity je teorie Johna Keynese, která ve svých důsledcích znamená, že úrok je pouze peněžní a nikoli kapitálový jev, z tohoto názoru vyvodil závěry, které ovlivnily řadu ekonomů, později byla tato teorie doplněna J. Tobinem, který odstranil některé zásadní nedostatky. Tuto teorii kriticky zhodnotil Milton Friedman a spolu s dalšími monetaristy dal základ moderní teorii držby peněz.
Likvidita se zjišťuje pomocí tzv. analýzy likvidity z rozvahy firmy. Při ní se pomocí poměrů mezi určitými druhy majetků a závazků zjistí koeficient neboli ukazatel likvidity. Analýza likvidity tak musí probíhat jednak na základě ukazatele likvidity a jednak na základní (elementární) úrovni. Na elementární úrovni pak vychází z horizontální analýzy rozvahy a na základě vertikální analýzy aktiv z hlediska jejich likvidnosti. V úvaze o likvidnosti aktiv je likvidnost větší, čím kratší je doba jeho zpeněžení a čím menší je finanční ztráta přitom realizovaná, přičemž preference rychlosti či ztrátovosti záleží na konkrétní situaci a zaměření analýzy. V podnikové ekonomii se pak za nejlikvidnější a bezztrátové považují měnové agregáty skupiny M, tedy v podstatě peníze, nejnižší likviditu má pak majetek ve formě realit. V obecné rozvaze se pak projeví i pohled na účelnost využití aktiv, protože hromadění aktiv, za účelem zvýšení likvidity je v rozporu se zájmy podniku, neboť nevýnosně váže prostředky a může i ukazovat na snahu oklamat nějakou organizaci (banku či investora).
Likviditu lze počítat podle několika způsobů, které se odlišují tím co všechno do ni započteme, což samozřejmě odlišuje její vypovídající hodnotu. Pojmenování těchto stupňů není zcela standardizováno a i v odborné literatuře se lze setkat s několika názvy. Nejobvykleji jsou uvažovány základní tři stupně, zcela výjimečně je první stupeň vynechán. Výpočty těchto ukazatelů vycházejí výhradně z účetnictví.
Likvidita bývá uvažována jako poměr, tzn. vyjadřuje poměr mezi aktivy směnitelnými za peníze a pasivy, někdy je tento zlomek vyjádřen procenty. Tyto ukazatele pak vyjadřují jakou část krátkodobých závazků nějakým způsobem kryjí konkrétní likvidní aktiva.
Tyto ukazatele jsou pak, z hlediska analýzy, chápány jako krátkodobý pohled na solventnost firmy a díky tomu, že vycházejí z možností firmy uhradit své krátkodobé závazky, jsou zároveň měřítko krátkodobého rizika.
Tyto ukazatele nelze považovat za dogma a samy o sobě, bez návazné analýzy mají poměrně malou vypovídací hodnotu, neboť jednak pro jednotlivé druhy firem existuje celá řada specifik, která je nutí tento obecný poměr narušovat. Dalším narušením je celková ekonomická situace v daném regionu, recese obecně likviditu zvyšuje a naopak v případě konjunktury likvidita klesá, neboť závazky narůstají více a rychleji než oběžná aktiva.
Věřitelé logicky vyžadují co nejvyšší likviditu, nicméně zase dlouhodobě vysoká likvidita ukazuje, že kvůli neefektivnímu (resp. neproduktivnímu) vázání finančních prostředků došlo k narušení provozního (nejčastěji výrobního) procesu firmy. Zjednodušeně pak platí, že vyšší likvidita snižuje nejen nebezpečí platební neschopnosti, ale i výkonnost a tím i výnosnost firmy.
Tyto ukazatele jsou doplňovány dalšími ukazateli zejména tzv. ukazateli likvidity z cash-flow (peněžní tok), které jsou zároveň i ukazatelem zadluženosti. Velmi důležitým doplňkovým ukazatelem, jsou ukazatelé zadluženosti, které v kombinaci se základními ukazateli mají značnou vypovídací hodnotu o zdraví firmy.
Velmi specifickým oddílem je likvidita obchodních bank, kde problematika spočívá v tom, že banky ze své podstaty mají jiný vztah k penězům, než jiné firmy, neboť peníze jsou pro banku vlastně zboží. Likvidita banky je tedy definována jako schopnost banky dostát v každém okamžiku svým splatným závazkům, vyplatit klientům všechny jejich vklady na základě sjednaných podmínek, dále pak schopnost banky zajistit financování svých aktiv.. Z podstaty bank a definice likvidity vyplývá skutečnost, že likviditu bank lze sledovat buď na straně aktiv, nebo pasiv.
Jelikož pro banku je obchodním artiklem nejlikvidnější zboží - tedy peníze, vzniká u ní tzv. likvidní riziko, jehož nebezpečí spočívá v tom, že v případě narušení likvidity, můžou klienti banky hromadně požadovat vyplacení svých peněz, což může banku dovést až k bankrotu. Toto riziko lze v zásadě rozdělit na tzv. riziko financování tj. riziko ztráty v případě momentální platební neschopnosti banky a tzv. riziko tržní likvidity, které stojí na možnosti finanční ztráty v případě malé likvidity trhu finančními nástroji.
Z tohoto důvodu banka potřebuje tato rizika řídit, pro tuto činnost je nutno tato rizika měřit, sledování likvidity bank běžnými nástroji je však zcela nemožné, protože běžné nástroje uvažují o prodeji zásob atp. dále považují peníze za nevýnosné, protože firma má jiné výrobní cíle. U bank lze měřit likviditu metodicky buď na principu stavových veličin, či pomocí metod založených na cash flow. Obě tyto metody jsou poměrně náročné a mají své výhody a slabiny, proto se zpravidla volí jejich kombinace. Principem a problémem těchto měření je především nutnost zvolit správnou strategii nejen měření, ale zapracovat ji i do fungování banky.
Obchodní banky v ČR povinně podávají ČNB měsíční přehled o své likviditě. Tento výkaz bývá ověřován i auditory v rámci auditu účetní závěrky banky, čímž se likvidace stává nejen nástrojem kontroly, ale i regulace obchodních bank národní bankou.

Barevná hloubka je termín používaný v počítačové grafice, který popisuje počet bitů použitých k popisu určité barvy pixelu v bitmapovém obrázku nebo rámečku videa. Toto pojetí je také známé jako počet bitů na pixel, zejména je-li uvedeno spolu s počtem použitých pixelů. Větší barevná hloubka zvětšuje škálu různých barev a přirozeně také paměťovou náročnost obrázku či videa.
Lidské oko je velmi kvalitní orgán a dokáže od sebe odlišit až čtyři miliardy různých odstínů. Na základě toho jsou už barvy True Color („pravé“ barvy) považovány za vhodné pro kvalitní tisk fotografií v barevných časopisech.
Pro ukládání a zpracování obrazových dat se nejčastěji používá barevný model RGB nebo RGBA, kde jednotlivé komponenty značí R červená, G zelená, B modrá a A tzv. alfa kanál pro průhlednost.
V případě nízkých barevných hloubek je hodnota většinou indexována v určité barevné mapě nebo paletě. Barvy použitelné v paletě mohou být dány hardwarem nebo modifikovatelné. Pro modifikovatelné položky palety lze zvolit barvu z definované množiny barev. Např. pro zobrazovací zařízení VGA má tato množina 2 = 262144 možných barev.
Pomocí 8bitové indexované barvy lze realizovat paletu 3-3-2, u které se 8 bitů indexu palety rozdělí na díly 3-3-2 bity, kterým se přidělí hodnoty barev červené, zelené a modré (RGB). Důvodem proč 2 bity se přidělí právě modré složce je ten, že lidské oko je na modrou složku nejméně citlivé. Pomocí této palety lze realizovat pseudo-pravé (pseudo-truecolor) barvy v indexovaném obrázku.


Karlo-Ferdinandova univerzita může znamenat: 

Pixel (zkrácení anglických slov ', obrazový prvek; zkráceně px, někdy též pel) je nejmenší (bezrozměrná) jednotka digitální rastrové (bitmapové) grafiky. Představuje jeden svítící bod na monitoru, resp. jeden bod obrázku, charakterizovaný jasem a barvou, např. ve formátu RGB či CMYK.
Body na obrazovce tvoří čtvercovou síť a každý pixel je možné jednoznačně identifikovat podle jeho souřadnic. U barevných obrazovek se každý pixel skládá ze tří svítících obrazců odpovídajících základním barvám - červené, modré a zelené. Vzhledem k omezenému množství pixelů a omezené frekvenci vykreslování obrazu dochází při zobrazování na monitoru k celé řadě nežádoucích efektů. Mezi ně patří např. aliasing, moaré, neostrosti, mozaikové zkreslení, ztráta informací při zmenšování, zvětšování nebo otáčení obrazu apod.
Velikost pixelu záleží na typu monitoru. U obvyklých analogových typů lze velikost pixelu měnit změnou rozlišení. LCD obrazovky naproti tomu mají počet fyzických pixelů (tzv. "nativní rozlišení") zpravidla pevně vázaný na používané rozlišení (např. 1024×768 - standard XGA) a zobrazování jiného rozlišení u takového monitoru vede k určité deformaci obrazu, neboť „počítačové pixely“ jsou přepočítávány a nerovnoměrně přerozdělovány na větší počet „fyzických pixelů“.
V běžných režimech má obrazovka rozlišení od zhruba 640×480 po 1600×1200, někdy i více. U patnáctipalcového monitoru při rozlišení 1024×768 představuje velikost jednoho pixelu sotva 0,3 mm. Maximální možné rozlišení monitoru se uvádí v jednotkách „bod na palec“ (zkratka DPI z anglického "dots per inch").
1 megapixel je přibližně 1 milión (2= 1048576) pixelů. Zkráceně se značí Mpx, někdy nesprávně jen MP. Znamená nejen počet pixelů v obrázku, ale také (maximální) rozlišení digitálního fotoaparátu, počet citlivých buněk na obrazovém senzoru nebo počet obrazových buněk na digitálním displeji. Například fotoaparát s čipem 2048×1536 odpovídá přesně „3 megapixelům“ (2048 × 1536 / 2= 3).
Rozlišení (angl. "resolution") monitoru nebo displeje je počet pixelů (nebo maximální rozlišení obrazu), které může být zobrazeno na obrazovce. Často se udává jako počet sloupců (horizontálně, „X“), které se uvádí vždy jako první, a počet řádků (vertikálně, „Y“).
Momentálně (2016) jsou nejpoužívanější rozlišení:
Mnoho uživatelů, zejména uživatelů CADu a hráčů video her, používá rozlišení 1600×1200 (UXGA) nebo vyšší, pokud mají odpovídající zařízení. Pokud je rozlišení obrazu vyšší než fyzické rozlišení obrazovky, mohou některé systémy využít virtuální obrazovku. Pro digitální televizi a HDTV je typické vertikální rozlišení 720 nebo 1080 řádků.

Konrad Hermann Joseph Adenauer (5. ledna 1876, Kolín nad Rýnem – 19. dubna 1967, Rhöndorf) byl německý konzervativní politik, první poválečný kancléř Německa (1949–1963) a první předseda Křesťanskodemokratické unie (1950–1966).
Pocházel z katolické úřednické rodiny z Porýní. Studoval práva a ekonomii ve Freiburgu, Mnichově a Bonnu. Zprvu pracoval jako soudní přísedící (1902–1904), pak v advokátní kanceláři v Kolíně nad Rýnem. Od r. 1906 městský radní za katolické Centrum v Kolíně, 1917–1933 ve funkci vrchního starosty města. Od 1920 člen pruské státní rady, později její prezident. Během rúrské krize (1923) podporoval myšlenku správního oddělení Porýní od Pruska, avšak distancoval se od separatistických tendencí. V květnu 1926 odmítl nominaci na úřad kancléře. V březnu 1933 byl nacisty zbaven všech úřadů, v roce 1944 byl několik měsíců vězněn.
V květnu 1945 jej Američané znovu dosadili do úřadu vrchního starosty Kolína, v říjnu ho sesadili Britové. Od března 1946 předseda CDU v britské okupační zóně, předseda frakce CDU na sněmu Severního Porýní-Vestfálska, 1948 předseda parlamentní rady, 15. září 1949 zvolen prvním kancléřem SRN. Adenauerovým hlavním cílem byla integrace SRN do západoevropského politického a ekonomického systému. V hospodářské sféře se přikláněl k modelu sociálního tržního hospodářství Ludwiga Erharda a odmítal socializační tendence levého křídla CDU. Za důležitý cíl považoval vybudování nového vztahu k Francii. Jeho významnými úspěchy byl podpis pařížských dohod 23. 10. 1954, které znamenaly uznání plné suverenity SRN a její přijetí do NATO (ratifikace 1955), ukončení válečného stavu se SSSR, navázání diplomatických styků a návrat válečných zajatců (1955) a začlenění Sárska do SRN (1955). Udržoval blízký vztah k Ch. de Gaullovi a J. F. Dullesovi. Na domácí scéně oslabila Adenauerovu pozici aféra vyvolaná zásahem policie proti listu Der Spiegel. V říjnu 1963 odstoupil z úřadu kancléře, ale předsedou CDU zůstal až do roku 1966. Následně připravoval edici svých pamětí.
Je považován za jednoho z nejvýznamnějších německých politiků 20. století. Byl zakladatelem Křesťanskodemokratické unie. V anketě Unsere Besten byl hlasováním televizních diváků zvolen největším Němcem všech dob. Adenauer po 2. světové válce pochopil, že nejrychlejší obnova Německa bude možná jen v těsné spolupráci s USA. Vždy prosazoval proamerický kurs a mezi Němci byl výrok: "Adenauer, to je největší Američan v Evropě!" Mezi jeho největší zásluhy jakožto německého kancléře se počítá dojednání propuštění německých válečných zajatců ze Sovětského svazu v roce 1955, postupné znovuvyzbrojení Německa a jeho začlenění do NATO a znovupřipojení Sárska ke Spolkové republice Německo (1957). Jen Helmut Kohl sloužil jako spolkový kancléř Německa déle než Adenauer.

Toto je seznam národních knihoven.

AJAX ("Asynchronous JavaScript and XML") je v informatice obecné označení pro technologie vývoje interaktivních webových aplikací, které mění obsah svých stránek bez nutnosti jejich kompletního znovunačítání za pomoci asynchronního zpracování webových stránek pomocí knihovny napsané v JavaScriptu. Na rozdíl od klasických webových aplikací poskytují uživatelsky příjemnější prostředí, ale vyžadují použití moderních webových prohlížečů.
Tyto aplikace jsou vyvíjeny s využitím technologií:
Podobně jako DHTML, LAMP nebo SPA, Ajax ve skutečnosti není konkrétní jednotlivá technologie, ale pojem označující použití několika technologií dohromady s určitým cílem.
Termín "AJAX" se poprvé veřejně objevil v dubnu 2005 v článku Jesse James Garretta, nazvaném "Ajax: A New Approach to Web Applications" ("Ajax: Nový přístup k webovým aplikacím"). Myšlenky, na kterých je AJAX založen, jsou však výrazně starší: mezi začátky lze zařadit zavedení elementu codice_1 ve Microsoft Internet Explorer 3.0 z roku 1996, elementu codice_2 v Netscape Navigator 4.0 z roku 1997 (tento element byl opuštěn na počátku vývoje Mozilly). Také Macromedia Flash od verze 4 umožňoval komunikaci se serverem na pozadí, bez překreslení stránky.
V roce 1998 představil Microsoft novou technologii nazvanou Remote Scripting, ve které v klientském prohlížeči běžel Java applet komunikující se serverem, přičemž tento applet poskytoval služby JavaScriptovým funkcím. Tato technika fungovala v MSIE od verze 4 i v Netscape Navigatoru od verze 4. V páté verzi IE zavedl Microsoft objekt XMLHttpRequest, který v roce 2000 využil v novém programu Outlook Web Access, který poskytuje webové rozhraní pro přístup k e-mailům na Microsoft Exchange Server.
Velká popularita a rozšíření AJAXu začala několika službami společnosti Google (nejdříve Gmail, posléze Google Maps a další).
Mezi výhody patří odstranění nutnosti znovunačtení a překreslení celé stránky při každé operaci, které jsou nutné u klasického modelu WWW stránek. Pokud například uživatel klikne na tlačítko pro udělení hlasu v nějaké anketě, celá stránka se musí znovu načíst ze serveru, třebaže se na ní jen například aktualizují výsledky hlasování a veškerý zbytek obsahu zůstává stejný. Prostřednictvím AJAXu proběhne odeslání hlasu uživatele na pozadí, server zašle jen ty části stránky, které se změnily, a jen tyto části se uživateli na stránce aktualizují a překreslí. Taktéž nedochází k nepříjemnému efektu, kdy se po dané akci v průběžně načítané stránce postupně přizpůsobují a „za běhu“ formátují a zarovnávají její blokové elementy, obrázky atd. – obtěžující může být i to, že po dané akci uprostřed delší stránky (odscrollované dolů) se nově načtená stránka zobrazí vyscrollovaná nahoru. S AJAXem má uživatel pocit mnohem větší plynulosti práce, která se (zejména u rychlejšího internetového připojení) blíží běžným desktopovým aplikacím.
Z toho vyplývá také potenciál snížit zátěž na webové servery a síť obecně. Jelikož není potřeba při každém požadavku sestavit celý HTML dokument, ale pouze provedené změny, je množství vyměňovaných dat výrazně nižší a teoreticky to může mít příznivý vliv i na zátěž databázových serverů či dalších backendových systémů.
AJAX však naopak může zvýšit "počet" vyměňovaných HTTP požadavků, a třebaže přenášejí nižší množství dat, tak při nevhodné implementaci zátěž neklesne.
Mezi nevýhody patří hlavně změny v paradigmatu používání webu: webové stránky se chovají jako plnohodnotné aplikace se složitou vnitřní logikou, nikoli jako posloupnost stránek, mezi kterými se lze navigovat i pomocí tlačítek "Zpět" a "Další". Obdobným způsobem není možno předat URL stránky, ve které již bylo pomocí technologie AJAX něco „naklikáno“. Moderní AJAXové aplikace jsou schopny procházení v historii (přinejmenším částečně) obnovit za použití různých technik (např. využití části adresy za znakem # či pomocí neviditelných IFRAMEs). To ale ve výsledku ztěžuje návrh stránek a vyžaduje více času a práce na implementaci pomocí AJAXu.
Problémem AJAXových aplikací také může být síťová latence: potřeba komunikace přes Internet má negativní dopady na rychlost odezvy a interaktivitu uživatelského rozhraní. Pokud uživateli není jasně signalizováno, že aplikace zpracovává jeho požadavek (a na pozadí komunikuje se serverem), jediné, co zaregistruje, je zpožděná reakce (mezitím se dokonce může snažit operaci spustit znovu, neboť se domnívá, že systém jeho příkaz ignoroval, a tím vygenerovat větší zátěž serveru a/nebo způsobit něco, co neměl v úmyslu, např. objednat deset vstupenek místo jedné). Jako vhodné řešení se doporučuje po dobu mezi odbavením požadavku na server a jeho odpovědí nějakým způsobem zobrazit, že uživatelův požadavek se zpracovává, například textem nebo animovanou ikonou.
Další nevýhodou AJAXu je nutnost používat moderní grafické prohlížeče, které podporují potřebné technologie. Všechny dnešní běžné prohlížeče však tyto technologie alespoň v základu podporují, problém tak zůstává jen u minoritních prohlížečů typu Lynx nebo na hardwarově slabších zařízeních pro prohlížení, například na (některých) mobilních telefonech a PDA. V rámci webové přístupnosti se vyžaduje, aby stránky byly přístupné i z prohlížečů bez podpory AJAXu, což pro vývojáře znamená více času a práce a objednavatelům výsledných stránek větší náklady.

Apollonova skupina (zkráceně také apolla) je skupina planetek, jejichž dráhy protínají oběžnou dráhu Země, a jejichž oběžná doba je delší než jeden rok. Je pojmenována po první známé planetce tohoto druhu, (1862) Apollo, objevené 24. dubna 1932 na hvězdárně v Heidelbergu K. Reinmuthem. 
Apolla kříží zemskou dráhu a v perihelu se dostávají ke Slunci blíže než Země, velké poloosy jejich drah jsou větší než 1 AU, jejich dráhy tak leží z větší části vně dráhy naší Země a doba oběhu kolem Slunce je větší než 1 rok. Vzhledem k charakteru své dráhy patří některé z nich také do kategorií potenciálně nebezpečných planetek a blízkozemních objektů.
Do této skupiny patří ze zajímavých objektů planetka (25143) Itokawa, která byla v roce 2005 z bezprostřední blízkosti zkoumána japonskou sondou Hayabusa.
Největší z této skupiny je planetka (1866) Sisyphus s průměrem 8,48 km.
Údaje jsou k 1. 1. v daném roce.
Dne 15. února 2013 dopoledne se jedna z menších planetek této skupiny střetla se Zemí nad ruským městem Čeljabinskem, kdy vytvořila velký bolid, který po svém výbuchu v zemské atmosféře, mimo jiné kvůli tlakové vlně ze supersonického třesku, způsobil poškození přibližně 3000 budov a poranění více jak 1000 osob.

Historické město Butrint se nachází na samém jihu Albánie při hranicích s Řeckem na jihovýchodním výběžku poloostrova Ksamili, který odděluje Kerkyrský průliv Jónského moře od Butrintského jezera a Vivarského kanálu. Vzhledem ke své strategické poloze ve Středozemním moři bylo město svědkem vojenských operací od Peloponéské války v 5. století př. n. l. až po napoleonské války v 19. století. Původně byl osídlen řeckým kmenem Achájů. Ve 4. století př. n. l. jej obsadili kolonisté z "Kerkyry" (Korfu) a stal se významným opevněným přístavem a obchodním centrem s vlastní akropolí. Poté jej ovládli Illyrové a v průběhu 2. makedonské války byl roku 167 př. n. l. dobyt Římany. I po vytvoření Byzantské říše zůstal v rukou Římanů a to až do tureckého vpádu v roce 1453.
Po porážce Benátek Napoleonem v roce 1797 se město stalo nakrátko součástí francouzského impéria. O dva roky později byl znovu ovládnut Otomanskou říší a to až do roku 1912, kdy se Albánie stala samostatným státem.
Úpadek města započal katastrofálním zemětřesením v roce 1153. Vpád Benátčanů, vzestup spodní vody a následné epidemie město vylidnily. Bylo pohřbeno pod bahnem a zarostlo bujnou vegetací. Vykopávky začaly v roce 1920. Překvapivý rozsah a zachovalost památek byl oceněn v roce 1992 zařazením na Seznam světového dědictví UNESCO. Mezi lety 1997 a 2005 byl "Butrint", kvůli rabování, zapsán také na Seznamu světového dědictví v ohrožení UNESCO.
Hlavní stavby z řeckého období pocházejí ze 2. a 3. století př. n. l. Jsou to zejména velmi zachovalé divadlo, akropolis, dva chrámy a zdobené brány.
Římské budovy byly postaveny v průběhu 1. století n.l. Zvláštní pozornost zasluhují římské lázně, chrám bohyně Minervy, Nymfaneum, vila Diaporit, kterou vlastnil Pomponius Atticus a palác Triconch.
Byzantské období (5. a 6. století) je zastoupeno baptisteriem a bazilikou.
Hlavním dědictvím Benátčanů je trojúhelníková pevnost, která byla zbudována v 16. století a konečně v 19. století zde Turci vybudovali pevnost.
Butrint není pouze historie. V okolí Butrintu se nachází důležitá přírodní rezervace uchovávající řadu ohrožených druhů fauny a flory. Jejím základem je tektonická proláklina známá jako Butrintské jezero. Jezero je spojeno s úžinou Korfu kanálem Vivari. Je obklopena zalesněnými horami a močály.
Mimo areál národního parku se v blízkosti nacházejí další historické objekty (Çuka e Aitoit, zeď Dema, Malatrea, Phoenicê, Vagalat), které jsou od roku 1948 chráněny jako národní kulturní památky.

Krajské město Liberec je jedním ze sedmi měst v Česku, kde je provozována tramvajová doprava. Provozovatelem je Dopravní podnik měst Liberce a Jablonce nad Nisou, a. s. (do roku 2010 pod názvem Dopravní podnik města Liberce). Původně byla síť úzkorozchodná (1000 mm), v roce 1960 byla část sítě zrušena, v letech 1990–2005 proběhla postupná přestavba městské trati na normální rozchod (1435 mm). Meziměstská trať do Jablonce nad Nisou zůstává prozatím dále úzkorozchodná. V územním plánu je zakresleno několik nových tratí (do Rochlic, Vesce, Ruprechtic a Pavlovic). 
V roce 2012 byly provozu čtyři denní a jedna historická linka. Celková délka tratí dosahuje 21,5 km. Pod hlavičkou libereckého dopravního podniku funguje také sdružení Boveraclub, které se zabývá renovacemi historických tramvají. V plánu je také vybudování muzea historie tramvajové dopravy.
11. září roku 1894 schválila rada města Liberce návrh na výstavbu tratě elektrické tramvaje, s rozchodem 1000 mm. Bylo to v době, kdy jediný tramvajový provoz na území dnešní ČR byl v Praze (Křižíkova elektrická dráha na Letné), díky tomu se tak Liberec zařadil k nejmodernějším městům v Česku. Výstavba začala v květnu 1897, o tři měsíce později byla trať dokončena, a 25. srpna téhož roku byl na ní slavnostně zahájen provoz. První úsek začínal u vlakového nádraží, odkud vedl dvoukolejně ulicí 1. máje až k mostu přes Nisu, kde se rozdvojoval a ulicemi Jánskou a 1. máje pokračoval na Soukenné náměstí. Raritou byl v té době pravostranný provoz tramvají. Odtud opět pokračoval každý směr zvlášť na Benešovo náměstí: nahoru procházela trať Revoluční a Moskevskou, dolu mířila ulicí Pražskou. Dále byla trať jednokolejná (dvoukolejná od 12. června 1907) s výhybnami a vedla na prozatímní konečnou stanici Městský lesík (dnešní Zoologická zahrada). Od listopadu 1897 se pak jezdilo až k dnešní konečné, do Lidových sadů. Elektrická dráha si velmi rychle získala oblibu veřejnosti: v roce 1898 přepravila 800 000 cestujících. Z technických důvodů byl již od začátku provozu zaveden pravostranný provoz.
V roce 1899 byla zprovozněna trať do Rochlice, na začátku 20. století probíhala výstavba nových tratí do Růžodolu I (1904) a do Horního Hanychova (1912). Na podzim roku 1906 byla z důvodu Německo-české výstavy postavena speciální trať pro dopravu návštěvníků, ta však byla téhož roku po ukončení výstavy demontována. V roce 1908 byla tramvajová vozovna přestěhována z areálu elektrárny na dnešní místo v Nitranské ulici. Od roku 1912 se začaly objevovat i tramvaje s tzv. lyrovými sběrači, namísto s původními tyčovými. Do roku 1914 bylo do Liberce dodáno 32 motorových a 8 vlečných vozů. 
Počáteční tramvajové nadšení však ukončila 1. světová válka. Mnozí zaměstnanci narukovali a provoz tak musel být značně omezen. Tramvaje sloužily také k přepravě raněných vojáků od nádraží k městským lazaretům (od 29. listopadu 1914). Na konci července 1915 se ve službě průvodčích poprvé objevily ženy.
Do této doby byla liberecká elektrická dráha téměř čistě německým podnikem s němčinou jako úředním jazykem, až roku 1925 bylo Ministerstvem železnic nařízeno dvojjazyčné označení. Vozový park byl rozšířen o 10 vozů ze Studénky a dalších sedm z České Lípy. 13. prosince 1924 bylo také poprvé zavedeno číslování linek:
V této době mnoho tratí budováno nebylo. Trať končící v Růžodolu byla prodloužena asi o 700 m k restauraci Letka, v roce 1934 pak vznikla spojovací trať od nádraží k Viaduktu (původní úsek Soukenné náměstí - Viadukt byl zrušen), která byla v roce 1940 zdvoukolejněna.
Zatímco roku 1929 bylo přepraveno 8 milionů pasažérů, během hospodářské krize počet klesl na 5,4 miliónu a ztráty na příjmech ve výši 1 miliónu korun musely být řešeny reklamními tabulemi na vozech.
Hlavní stavbou, která se po válce v liberecké tramvajové dopravě konala, bylo v roce 1955 propojení jablonecké a liberecké tramvajové sítě, a to podle již dlouhou dobu existujících plánů. K 31. říjnu 1960 byly pod tlakem doby zrušeny tratě do Rochlice a Růžodolu. To bylo ale poslední velké rušení tratí ve městě (na rozdíl od sousedního Jablonce). V 70. letech byla kompletně zrekonstruována meziměstská trať do Jablonce. Přitom byla zrušena bloková smyčka poblíž centra Jablonce a trať byla zkrácena do nové smyčky v Pasířské ulici. V roce 1984 byly přeloženy obě jednokolejné tratě v centru do své dnešní polohy (dnes je v ulici Pražská zasazena pamětní kolejnice na počest této zrušené trati). Koncem 80. let se začala jevit stále důležitější potřeba upravit rozchod kolejí z 1000 na 1435 mm, jako to bylo ve všech městech tehdejší ČSSR (kromě Bratislavy). Přestavba městské trati se ale uskutečnila až v 90. letech.
Posledními dodanými dvounápravovými tramvajemi byl jednotný typ 6MT. Kvůli nemožnosti provozu vozů Tatra T1 na úzkém rozchodu byly prvními vozy koncepce PCC v Liberci tramvaje Tatra T2 (dodávané od 1959, v letech 1956 a 1957 byl zde rovněž zkoušen druhý prototyp tohoto typu). Od roku 1965 jsou v provozu vozy Tatra T3. Poslední z nich (v provedení T3SUCS) přišly do Liberce v roce 1987. O rok později byl zde ukončen provoz vozů T2. Ty se však v Liberci ještě jednou objevily (viz 90. léta).
V této době byla nejdůležitější modernizace celé městské trati. Přestavba probíhala v několika etapách od roku 1990 do roku 1998, kdy 14. srpna vyrazily do města první tramvaje na rozchodu 1435 mm. Již v roce 1995 byl na Fügnerově otevřen moderní Terminál MHD, který je zároveň i symbolem libereckých tramvají. Přerozchodovaná trať má v úseku Lidové sady – Viadukt v každém směru tři kolejnice, takže je na ní umožněn provoz i úzkorozchodných tramvají (což umožňuje zatažení tramvají z meziměstské linky do vozovny i provoz historického vozu na městské trati). V letech 1998 až 2001 byl zrekonstruován další úsek městské trati - z dočasné konečné Kubelíkova do Dolního Hanychova. Mezi roky 2004 a 2005 byla pak dokončena poslední část rekonstrukce trati v úseku Dolního Hanychova až Horního Hanychova.
Na přelomu let 1993 a 1994 byl do Liberce zapůjčen pražský vůz Tatra T3M č. 8106, který byl v běžném provozu s cestujícími určen pro porovnání úspor novějších elektrických výzbrojí oproti starším, které byly dopravním podnikem stále používány (tento vůz je dnes v Liberci provozován jako historický). Z důvodu nedostatku tramvají zakoupil Dopravní podnik města Liberce v polovině 90. let osm ojetých vozů Tatra T2R z Ostravy. Poslední dva vozy jezdí dodnes (květen 2013). Liberec je tak poslední městem na světě, které v osobní dopravě provozuje tramvaje tohoto typu. V polovině 90. let bylo v plzeňské Škodě Dopravní technika rekonstruováno několik tramvají typu T3 na typ T3M.04 (Škoda 02T). V roce 1998 byl do Liberce dodán prototyp nízkopodlažní tramvaje Tatra RT6S, který však byl kvůli mnoha závadám od roku 2003 dlouhodobě odstaven a nakonec v roce 2013 odprodán. 
Po přelomu tisíciletí jsou tramvaje T3 stále modernizovány, a to formou novostaveb. Od roku 2003 do roku 2008 byly do Liberce dodávány vysokopodlažní vozy Tatra T3R.PV a od roku 2005 do roku 2008 částečně nízkopodlažní tramvaje Tatra T3R.PLF. V roce 2012 byl do provozu zařazen prototyp tramvaje EVO2, po kterém měla následovat sedmikusová série, jež však byla zrušena. V témže roce spatřila světlo světa modernizovaná tramvaj Tatra T3R.SLF, která se od T3R.PLF liší pouze v elektrické výzbroji. Série těchto tramvají se stále rozrůstá.
Centrem nejen tramvajové dopravy v Liberci je terminál MHD Fügnerova. Mezi "Rybníčkem" a "Nádražím" se nachází, dnes již zmodernizovaná, tramvajová vozovna Mrštíkova.
K listopadu 2011 byly v provozu celkem čtyři pravidelné denní linky č. 2, 3, 5 a 11. Ve vybrané dny v roce (státní svátky apod.) jezdí i historické tramvaje na speciální tramvajové lince č. 1 (případně č. 4).
Hlavní prioritou mnoha libereckých politických stran před volbami v roce 2006 byla výstavba trati do Rochlice. V roce 2008 začala stavba nové trati do Rochlice nultou etapou - rekonstrkucí terminálu MHD "Fügnerova". První etapa, při které byl v roce 2009 zmodernizován úsek meziměstské trati "Fügnerova – Mlýnská – Klicperova" a zdvoukolejněn úsek "U Lomu – Nová Ruda" trvala pět měsíců. Druhá etapa proběhla v roce 2011 v úseku "Klicperova - Textilana - U Lomu"..
Zvažováno bylo i prodloužení trati v Horním Hanychově až k lanovce na Ještěd, prioritní je však výstavba trati do Rochlice.
V Liberci se v osobním provozu používají následující typy tramvají:
V Liberci se také nacházejí historické vozy, o které pečuje Boveraclub: 

Madriu-Perafita-Claror je údolí, které se nachází v jihovýchodní části Andorry a má plochu 4 247 ha, což je přibližně 10 % plochy celé země. Údolím protéká řeka Madriu a její přítoky Claror a Perafita. Madriu je 11,5 km dlouhá a má průměrný spád 7,6 %. Údolí je ledovcového původu a je dokonalým příkladem glaciální geomorfologie. Jeho nadmořská výška se pohybuje od 1 055 do 2 905 m.
Pozoruhodné je vlastnictví pozemků. Pouze 42 ha (cca 1 %) půdy je v soukromém vlastnictví fyzických osob, 99 % pozemků je obecních. Území neprošlo žádnými politickými zvraty a stálo stranou zájmu mocných z Francie i Španělska, takže se dochoval model platný ve středověku.
Kulturní krajina údolí Madriu-Claror-Perafita v Pyrenejích není přírodní rezervací ve smyslu uchování neporušené panenské přírody. Člověk zde po staletí zanechával stopy své přítomnosti a účelem ochrany není činnosti člověka bránit, ale zachovat jeho činnost v souladu s přírodou.
V roce 2004 bylo údolí přidáno na Seznam světového dědictví UNESCO.
Hlavní dosavadní aktivity člověka v oblasti byly a jsou zemědělství, zpracování železa a využití vodních toků k výrobě elektrické energie. Struktura vegetace se v průběhu staletí změnila. Louky nahradily část zalesněných ploch, vznikly terasy pro pěstování zemědělských plodin a původní borovicové lesy nahradily často břízy. Lidé sem přicházejí za novými aktivitami jako je turistika, horolezectví, rybaření a lov.
Vodní elektrárna na řece Madriu dodává 11 % spotřeby elektrické energie země a přehrada zásobuje pitnou vodou 20 % obyvatel Andorry.

Památná lípa u Klamoše (lípa malolistá – "Tilia cordata") roste u silnice spojující obec Klamoš s obcí Přepychy asi 5 km východně od města Chlumec nad Cidlinou v okrese Hradec Králové.
Památná lípa má obvod kmene asi 400 cm a výšku kolem 20 m. Stáří je odhadováno na více než 300 let. Chráněna jako památný strom je od roku 1983 pro svůj vzrůst. Na stromě je zavěšen obrázek Panny Marie.
V roce 2005 byla zařazena jako strom Královéhradeckého kraje do ankety Strom roku 2005.

Kerogeny jsou polymerní organické látky, které se nacházejí v usazených horninách, například v ropných břidlicích, kde tvoří jednu z forem nekonvenční ropy. Jsou nerozpustné v běžných organických rozpouštědlech, díky svojí vysoké molekulové hmotnosti (více než 1 000). Každá molekula kerogenu je jedinečná, protože se skládá z náhodné kombinace různých monomerů.
Podle organické teorie vzniku ropy se zbytky rostlin a mořských živočichů vlivem tepla a tlaku přeměnily nejprve na kerogen, ten pak na živice a ty nakonec na ropu a zemní plyn.

Nekonvenční ropa je ropa získávaná jinými než tradičními těžebními metodami. V současnosti je nekonvenční ropná produkce finančně a energeticky nákladnější a některé typy mají závažnější ekologické důsledky než tradiční těžba ropy. Její zdroje jsou dehtové písky, ropné břidlice, biopaliva, termální depolymerizace organické hmoty a přeměna uhlí nebo zemního plynu na kapalné uhlovodíky Fisher-Tropschovou syntézou. Tyto nekonvenční zdroje ropy budou pravděpodobně v budoucnosti hrát větší úlohu než dnes, vzhledem k tomu, že světové zásoby ropy jsou konečné.
Dehtové písky obsahují živice, které se dají transportovat ropovodem buď smícháním s běžnou ropou, nebo jejich rozštěpením pomocí krakování. Hlavní naleziště jsou v Kanadě a ve Venezuele. Jejich objem je dvakrát větší než současné známé zásoby klasické ropy, ale jak velké procento z nich půjde vytěžit, je zatím sporné. Hlubinná těžba dehtových písků je velmi energeticky náročná.
Ropné břidlice jsou usazené horniny obsahující kerogen, který může být přeměněn na ropu pyrolýzou. Během pyrolýzy je ropná břidlice zahřívána na 450–500 °C bez přístupu kyslíku. Odhaduje se, že jejich světové zásoby jsou porovnatelné se zásobami klasické ropy. Estonsko, Rusko, Brazílie a Čína v současnosti ropné břidlice těží, ale jejich produkce klesá z ekonomických a ekologických důvodů. Energetický zisk u všech dosavadních metod přeměny na ropu je bohužel téměř nulový a navíc vznikají jedovaté, těžko odstranitelné odpady.
Ropa získávaná z hornin jako je pískovec se nazývá lehký topný olej ("LTO", "light tight oil"), která bývá nesprávně označovaná jako břidlicová ropa. Těžba LTO v USA v posledních letech prudce roste a bude nadále v USA převažovat nad dalšími zdroji nekonvenční ropy.
Kapalná biopaliva jako bionafta a bioetanol jsou paliva získávaná z rostlin, např. z řepky nebo cukrové třtiny.
Termální depolymerizace je nová metoda, pomocí které se dají štěpit komplexní organické materiály, nejčastěji biomasa, ale i plastový odpad nebo čistírenské odpadní kaly. 
Přeměna uhlí a zemního plynu má potenciál poskytovat velké množství nekonvenční ropy. Nacistické Německo během druhé světové války a Jihoafrická republika za apartheidu vyráběly většinu své ropy z uhlí. O této metodě se také uvažuje v případě velmi odlehlých nalezišť zemního plynu, čímž by se snížily náklady na jeho transport.

Park Letovice je přírodní památka ev. č. 1809 a kulturní památka č. 0506, lokalita Letovice v okrese Blansko.
Důvodem ochrany jsou strmé skalnaté svahy nad Svitavou, na mírnějších svazích a temeni je parková úprava.
Ve středověku se na svazích kolem zámku Letovice pěstoval chmel pro zámecký pivovar (první zmínka z roku 1447). Za Blümegenů (1724–1820) bylo na jižní straně formální zahrada s tvarovanými dřevinami. Za Gustava Kálnokyho byla zahrada v roce 1826 změněna v ovocný sad. Nedlouho poté začala úprava celého svahu v rozsáhlý romanticko – gotický park anglického stylu. Zanedbání údržby parku a neodborné zásahy po roce 1945 způsobily znehodnocení některých částí parku. I přesto patří k nejcennějším jihomoravským parkům nejen po stránce botanické a dendrologické, ale i krajinářské a estetické.
V parku rostou jehličnaté i listnaté stromy jako jedle ojíněná ("Abies concolor"), modřín opadavý ("Larix decidua"), smrk ztepilý ("Picea abies", "Picea abies byrryi"), smrk pichlavý ("Picea pungens", "Picea pungens glauca", "Picea pungens argentea"), buk lesní ("Fagus sylvatica", "Fagus sylvatica atropunicea"), habr obecný ("Carpinus betulus"), třešeň ptačí ("Cerasus avium"), jabloň lesní ("Malus sylvestris"), líska obecná ("Corylus avellana"), javor babyka ("Acer campestre"), javor mléč ("Acer platanoides", "Acer platanoides variegata"), javor klen ("Acer pseudoplatanus"), jírovec maďal ("Aesculus hippocastanum"), tis červený ("Taxus baccata") a mnoho dalších. Velkou raritou je ambroň západní ("Liquidambar styraciflua"), který je nejvzácnější dřevinou v okrese Blansko. Dalšími zajímavostmi jsou lilovník tulipánokvětý ("Liriodendron tulipifera"), porosty borovic černých ("Pinus nigra austriaca"), nahovětvec dvoudomý ("Gymnocladus dioicus") a brslen evropský ("Euonymus europaeus angustifolium"). V podrostu roste česnek medvědí, dymnivka dutá, orsej jarní, sasanka hajní, křivatec žlutý, plicník lékařský, měrnice černá, pomněnka rolní, pryskyřník plazivý, violka vonná, violka psí, jahodník obecný, šťavel kyselý, hluchavka bílá, jaterník podléška, podbílek šupinatý, apod.
V parku se vyskytuje populace na Letovicku vzácného skokana štíhlého ("Rana dalmatina"), dále pak skokan hnědý ("Rana temporaria"), ropucha obecná ("Bufo bufo") a čolek obecný ("Triturus vulgaris"). Z plazů je to pak užovka obojková ("Natrix natrix"), slepýš křehký ("Anguis fragilis") a ještěrka obecná ("Lacerta agilis"). Ptáci jsou kromě běžných druhů pěvců zastoupeni především mlynaříkem dlouhoocasým ("Aegithalos caudatus"), dlaskem tlustozobým ("Coccothraustes coccothraustes"), křivkou obecnou ("Loxia curvirostra") a datlem černým ("Dryocopus martius"). V těsném sousedství parku se nachází mokřad a podmáčená louka, kde se lze setkat s čápem bílým ("Ciconia ciconia"), čápem černým ("Ciconia nigra") a volavkou popelavou ("Ardea cinerea"). Ze savců je to pak veverka obecná ("Sciurus vulgaris"), rejsec vodní ("Neomys fodiens") a hryzec vodní ("Arvicola terrstris") - podrobnější mamaliologický průzkum však zatím nebyl prováděn.
Článek o přípravě obnovy jezírka v parku 

Horní Židovka je přírodní památka ev. č. 1870 u obce Synalov v okrese Brno-venkov. Správa AOPK SCHKO Pálava a KS Brno. V okrese Brno-venkov se s využitím vymezení ekologicky významných segmentů krajiny, tvořících kostru ekologické stability v rámci biogeografického výzkumu (A. Buček, J. Lacina, 1986) podařilo v 90. letech doplnit síť lesních rezervací o cenné segmenty přirozených lesních geobiocenóz. K nejvýznamnějším lesním rezervacím vyhlášeným díky spolupráci geobiocenologa Jana Laciny a okresního úředníka Františka Mlatečka na okrese Brno-venkov patří kromě jiných PP Horní Židovka.
Tvoří jí skalnatý rulový hřbet. Důvodem ochrany jsou zbytky přirozené bučiny s javorem a dubem s bylinným podrostem s výskytem ohrožené kyčelnice devítilisté. Jedná se o významné biocentrum smíšeného listnatého lesa uprostřed smrkových monokultur. Lokalita je velmi geomorfologicky zajímavá.

Hošťálka je přírodní památka ev. č. 117, lokalita Skalka u Kyjova v okrese Hodonín. Správa AOPK Brno.
Důvodem ochrany je lokalita koniklece velkokvětého.

Midkemia je propracovaný fiktivní svět fantasy s podobou středověké Evropy. Byla vymyšlena americkým spisovatelem Raymondem E. Feistem a jeho přáteli. Postupem času vznikla firma Dynamix, která Midkemii převedla do počítačové podoby v hrách Betrayal at Krondor a Return to Krondor.
Midkemia je planeta, ze které nám jsou známy 3 kontinenty: Triagie, Novindus a Winet.
Triagie je největší kontinent na Midkemii a rozkládá se na severní i jižní polokouli. Kontitent je rozdělen na tři subkontinenty vzájemně oddělené užší částí hornaté pevniny. Severní tundra je divoká a z velké části lidmi neprozkoumaná. Od zbytku severního subkontinentu je oddělena vysokým pohořím zvaným Zuby Světa, kde vede pouze několik málo průsmyků. Západní část je spíše hornatá (např. Šedé věže, Calastinské hory) a zalesněná (např. Zelené srdce), východní část je spíše nížinná. Severní a rovníkový subkontinenty jsou také odděleny dvěma vnitřními moři - na západě Hořkým a na východě Královským. Rovníkový subkontinent je tvořen rozsáhlými pouštěmi (např. Jal-Pur), divokými pohořími (Trolí, Vrcholky Quoru) i úrodnými nížinami. Za pohořím Keshanský pás se nachází jižní subkontinent. Západní břeh oblévá oceán Nekonečné moře, východní pak Velké moře.
V ságách od Feista je nejvíce popsána západní část severního subkontinentu. Celé vyprávění začíná na Vzdáleném pobřeží, což je v podstatě divočina ohraničená z jihozápadu Nekonečným mořem, ze severu Velkým severním pohořím a z východu Šedými věžemi. Územím protéká řeka Crydee vytékající z Blankytného jezera na úpatí Kamenné hory a Yabonské vrchoviny. Řeka Crydee celou oblast dělí na dva velké hvozdy, oba dva obývanými elfy. V severním se rozkládá veliké, pro mnoho elfích ras legendární, stromové město Elvandar a je obýváno rasou eledhel. Jižní částí Zeleným srdcem často migrují jejich vzdálení příbuzní moredhel (viz níže Rasy - Elfové). Šedé věže jsou oblast obývaná na povrchu i v podzemí několika kmenů trpaslíků, z nichž je nejvýznamnější vesnice Cadara a Kamenná hora. Přibližně 50 až 100 let před prvním vyprávěním (sága Trhlinové války) bylo pobřeží kolonizováno lidmi z Ostrovního království. Pod Zeleným srdcem byla založena pobřežní města Tulan a významný přístav Carse, hvozdy je pak obklopen Jonril. O něco severněji u ústí stejnojmenné řeky bylo založeno vévodské město a hrad Crydee.
Východně od Šedých věží se rozkládá Yabonské vévodství a Natal, území kdysi spadající do Velké Keshe (provincie Bosania), avšak více než sto let před úvodním příběhem kvůli vnitřním nepokojům v oblastech okolo Keshanského pásu úředně i armádou opuštěné, s různým následujícím osudem. Několik měst na území Natalu se posléze spojilo ve volné společenství Svobodná města zabývající se zejména obchodem. Správní oblast původní severní keshanské provincie sídlila ve městě Queq na stejnojmenném ostrově v Hořkém moři. Tato oblast se postupně díky své námořní síle fomulovala do stejnojmenného království. Východní pobřeží Hořkého moře, dnešní Krondorské vévodství, byla postupně obsazena tímto směrem expadujícím Ostrovním království. Oblast Yabonu se ke Království zcela volně připojila, v průběhu dalších desetiletí bylo pouto spjato i správně. Mezi nejvýznamnější města se řadí na území Natalu přístavy Natal a Margrave nebo dále ve yabonském vnitrozemí Yabon, LaMut (po Trhlinové válce obýván cizozemskými Tsurany) nebo městečka Loriel, Zün, Sokolka, přístav Ylith v Hořkém moři a hrad Tyr-Sog chránící průsmyk v Zubech světa.
Převážně písečné pobřeží s vysokými útesy pod Calastinskými horami je lemováno celou řadou statků a vesnic, ale i měst. Nejsevernějším je Hledien. Jižněji se nachází Sarth. Nad městem na vrcholu hory byl před staletími vystavěn hrad, postupně přeměněn na opatství zasvěcené Ishapovi, kde se do dob Hadí války nacházela největší knihovna Midkemie). Největším sídlem celé Západní poloviny Království je velkoměsto Krondor, sídlo následníka trůnu. V mnoha knihách popsané město se nachází nejenom uvnitř mohutných hradeb, ale postupem času se rozrostlo i za ně. Nad městem se na skalnatém podloží ční královský palác, pobřežní zátoku lemuje veliký přírodní přístav, jehož ústí je chráněno několika moly. V průběhu Hadí války bylo město téměř zcela zničeno plánovanou mohutnou explozí jako obrana před invazní zámořskou armádou, avšak ještě v průběhu války bylo obnovováno, postupně až do původní velikosti a hospodářskému významu. Dále po pobřeží na jih byl v průběhu Hadí války založen Přístav Vikor a nejjižnějším Královským přístavem je Konec světa. Poblíž hranice s Velkou Keshí mohutná začíná poušť Jal-Pur, ale také Dolina snů, úrodná nížinná oblast na západním pobřeží Jezera snů. Přes svůj ekonomický potenciál se jedná o zřídka obdělávanou půdu, protože zde každoročně vypukávají vojenské šarvátky mezi Císařstvím ("Velká Kesh") a ("Ostrovním") Královstvím. Mezi důležitá sídla patří Shamata, Landreth nebo na území Keshe (obyvateli Království označovaného jako pirátského) přístav Durbin, sídlo keshanského námořnictva v Hořkém moři. Později po Trhlinové válce byla na ostrově uvnitř Velkého hvězdného jezera založena Akademie Hvězno, sídlo mágů a vévodské město neformálně přidružené k Ostrovnímu království. Na břehu jezera v průběhu dalších desetiletí vyrostlo moderní město Hvězdno. K Západní polovině Království na úpatí Calastinských hor také patří baronství Darkmoor, vyhlášená vinařská oblast, nebo městečka Tanner a Eggley.
Jelikož je Západní polovina Království díky pozdějšímu osídlení a střetu s jinými kulturami a rasami často označována jako divočina, ve Východní polovině je plně rozvinuta civilizace. Správním sídlem je královské město Rillanon, často označovaného jako nejkrásnější město Midkemie zejména díky přestavbě za vlády krále Rodricka Šíleného. Třetí nejvýznamnější (po Rillanonu a Krondoru) je Bas-Tyra. Právě mnoho století staré soupeření mezi ostrovem Rillanon a pevninským pobřežím ovládaném Bas-Tyrou dalo základ soudobému Ostrovnímu království. Naprostá většina měst ve Východní polovině království je větší nebo stejně velká jako největší město Západu - Krondor. Důležitým centrem obchodu mezi oběma polovinami Království je Salador, sídlo vévody. Jako hraniční město však bývá označen Malacův Kříž. Dalšími velkými městy jsou Rodez či Romney. Méně významným baronským městem na rozhraní obou polovin a na okraji rozsáhlého hvozdu Ponurého lesa je, či spíše býval Sethanon, které bylo zničeno těsně po konci Trhlinové války. Původně starověké město rasy Valheru ukrývalo Kámen života, po Trhlinové válce v jeskyni pod městem našla útočiště Věštkyně Aalů.
V některých knihách je čtenář zaveden také hluboko do Keshanského vnitrozemí, nebo na východ jako je ostrov Roldem, rozličných východních království nebo na Vrcholky Quoru. Menší části příběhu se také odehrávají na Ostrovech zapadajícího slunce hluboko v Nekonečném moři západně od Vzdáleného pobřeží.
Novindus je druhý největší kontinent Midkemie. Leží jihovýchodně (od Crydee) přes Nekonečné moře na jižní polokouli. Tvar kontinentu může připomínat Indii a jeho jméno zní jako "Nova Indus" (latinsky „Nová Indie“). Občané království se o existenci kontinentu dozvěděli po ničivém útoku na Crydee popisovaném v knize "Královský Bukanýr".
Novindus je obydlen lidmi, elfy (Ocedhel), gwali, tygřími lidmi a Pantathiány. Novindus obývají žoldnéřské kumpanie (nebo kočovné kmeny na východě), žádná profesionální armáda nekontroluje obyvatelstvo.
O tomto kontinentu se toho mnoho neví. Po Hadí válce sem Pug přenesl rasu Saaurů.
Lidé na Midkemii jsou dosti podobní lidem na Zemi, existují zde dokonce kultury podobné těm na naší planetě (asijská, africká, evropská i americká).
Lidé nejsou původem z Midkemie, přišli sem přes trhlinu, když utíkali před Nepřítelem. Od té doby se stali dominantní rasou na Midkemii.
V dobách před Válkami Chaosu sloužili jako jedna rasa Dračím vládcům. Z elfů žijící v lesích daleko od Valheru se stali eledhel. Blízcí sloužící Valheru začali snít sny o moci a jsou z nich moredhel. Eldarové střeží tajemství Dračích vládců. Předpokládalo se, že zmizeli spolu s jejich pány.
Mezi eledhel a moredhel je rozdíl vlastně jen v myšlení, fyzicky jde vlastně stále o jednu rasu. Někdy probíhá "Návrat", při němž se jeden z moredhel stává jedním z eledhel. Lidem pak připadá pouze jako tmavovlasý eledhel, což je rarita, ale ne nemožná. Eledhel a moredhel se mezi sebou nemohou křížit, ale po "Návratu" může mít proměněný jedinec potomky s eledhel, proč tomu tak je nevědí ani sami elfové.
Trpaslíci žijí dlouho, jejich život se počítá na stovky let, podobně jako život elfů. Nejvíce trpaslíků ve Feistových knihách pochází ze Šedých hor na západě (král Dolgan). Autor se zmínil i o trpaslících z východu z Kamenné hory (král Harthorn).
Valheru byla první rasa na tomto světě, zároveň nejmocnější rasa známého vesmíru. Létali na dracích a dobývali cizí světy, někteří stvořili své vlastní rasy jako služebníky Valheru.
Ve Válkách Chaosu se všichni Valheru (kromě Ashen-Shugara) spojili a bojovali proti bohům. Ze stovek bohů jich přežilo jen 16, když byli Valheru poraženi. Kdyby se byl Ashen-Shugar k ostatním přidal, bohové by možná byli přemoženi, ale bez Ashen-Shugara byli Valheru vyhnáni z Midkemie.
Midkemia je velice magické místo, přestože dominantní je rasa nemagická - lidé. Elfové, trollové, trpaslíci, obři, goblini, draci a další mnohem exotičtější fantasy stvoření žijí nejen na Midkemii společně s lidmi
Feist ale vymyslel několik vlastních ras včetně Pantathiánců, rasy hadích lidí, snažících se konat zlo, aby navrátili na Midkemii Alma-Lodaku, kterou uctívají jako bohyni, i za cenu veškerého života na Midkemii; Valheru, nebo gwali.
Prvotní slepí bohové
Po pádu slepých bohů
"Mrtví" bohové se mohou navrátit
Hlavní město Rillanon. Království se dělí se na západní a východní část, které se od sebe hodně liší. Pánem východní části je král, západní části vládne princ, který sídlí v Krondoru a je pokrevně příbuzný s králem. Východní část království je civilizovanější, a vzdělanější (připomíná Evropu), západní pak divočejší (připomíná Ameriku). V království byla magie na bídné úrovni až do dob mága Puga, který založil universitu v Hvězdně.
Hlavní město Kesh. Císařství podobající se starověké Byzanci. Ohromné území rozdělené na provincie. Na jihu země se vzbouřilo několik provincií a založilo Keshanskou konfederaci. Byli podrobeni zpět. Pro bližší informace nejlépe přečíst knihu "Královská krev"
Na východě leží několik království, z nichž největší je Roldem. Ostatní jsou většinou menší hustěji osídlená území mezi sebou svářená neustálými politickými boji. S ostrovním království jsou většinou v míru. Hodně se o nich dozvíte v knižní řadě "Konkláve stínů".
U hranic se západní částí Ostrovního království se nachází několik menších států nebo volných uskupení: Království Queg, Svobodná města Natalská a Ostrovy zapadajícího slunce.
Válka Valheru proti bohům
Původně vládli vesmíru (nejen Midkemii) Valheru, dračí vládci. Poté se objevili bohové a když začali sílit, Valheru se jim postavili a byli poraženi, přestože poprvé v historii spojili svoje síly.
Války s Kelewanem
Takzvaná Trhlinová válka. Mágové z Kelewanu či spíše říše Tsuranuanni otevřeli tzv. trhlinu mezi světy vedoucí do Midkemie. Svému vojevůdci (hlavní velitel vojsk) hlásili, že objevili svět plný kovů, který je na Kelewanu vzácností (takřka se nevyskytují). Válka trvala 9. let a byla ukončena 1. uzavřením trhliny.
Velké povstání
Za severní hranicí Ostrovního království se po roce od ukončení Trhlinové války objevila nová hrozba. Falešný mystický rytíř Temnoty Murmandamus pozvedl svou korouhev a sjednotil pod ní temné elfy, skřety, gobliny a vyvrhele lidské společnosti. V Krondoru zatím proběhl pokus o vraždu prince, při kterém přišla k újmě jeho nevěsta. Od severu se hnuly síly „temnot“ a jejich cílem byl takřka bezvýznamný Sethanon, ve kterém spočíval kámen života, který mohl oživit Valheru - přesněji, to v co se spojili. Válka trvala 2 roky a byla ukončena velkou bitvou pod Sethanonem porážkou Murmandamovy armády.
Hadí válka
"Mezikontinentální" válka, kdy se armáda z Novindusu vedená Pantathiany (Hadími kněží) vylodila v Ostrovním království a opět snažila získat kámen života. Během války byl mimo jiné zcela zničen Krondor.
Temná válka
Boj proti Leso Varenovi (Sidi) dovedl Puga do království Dasatů, v druhé rovině, kde se poté odehrává děj poslední knihy této trilogie. Kelewan je zničen, avšak první rovina je zachráněna.
II.trhlinová válka
III.trhlinová válka
Název měsíce…počet dní v měsíci

Bavorovská stráň je přírodní památka ev. č. 1825, východně od Bavorova v okrese Strakonice, v údolí řeky Blanice, na západním svahu Svobodné hory. Správa AOPK České Budějovice. Území se rozkládá v nadmořské výšce 418 až 436 m n. m.
Chráněné území bylo vyhlášeno nařízením Okresního úřadu Strakonice číslo 6/96 ze dne 5. března 1996 s datem účinnosti od 1. července 1996.
Předmětem ochrany je druhově mimořádně bohaté luční společenstva svazu Molinion na erlánovém podkladu. Do území jsou zahrnuta i další luční společenstva a fragmentárně vyvinuté lesní společenstvo habrových doubrav (svazu "Carpinion"). Ze vzácných a zvláště chráněných druhů se zde vyskytují hvozdík pyšný ("Dianthus superbus"), vrba rozmarýnolistá ("Salix rosmarinifolia"), kosatec sibiřský ("Iris sibirica"), zvonek klubkatý ("Campanula glomerata"), hladýš pruský ("Laserpitium prutenicum"), srpice barvířská ("Serratula tinctoria") a jiné.

Kateřina je ženské křestní jméno.
Jméno Kateřina pochází původně ze starořeckého ženského křestního jména "aikaterine". Původ tohoto jména je nejasný. Může pocházet z řeckého slova "„hekateros“" (česky "každý z obou") nebo má základ ve jméně řecké bohyně Hekaté. Jméno Kateřina znamená čistá, cudná, mravná.
Římané mylně odvozovali původ z řeckého adjektiva "„katharos“" (čistý) a připojovali souhlásku „h“, aby dokázali spojení právě s tímto slovem.
Zdrobnělá varianta Rina znamená "píseň, radost" v hebrejštině, "roztavená, rozplynulá" v Sanskrtu a "zelenina z vesnice" v japonštině.
Katka, Káťa, Kačena, Kačenka, Katuška, Kačka, Káča, Kateřinka, Káťulka, Kača, Kačulinda, Katy, Katrin
Následující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,0%, což svědčí o poměrně strmém nárůstu obliby tohoto jména.
V lednu 2006 se podle údajů ČSÚ jednalo o 3. nejčastější ženské jméno mezi novorozenci.

Deep Purple je anglická rocková skupina, která byla založena v Hertfordu roku 1968. V tvorbě této skupiny docházelo ke spojení klasické hudby, jejímž propagátorem byl zejména Jon Lord, a hardrockových motivů, které prosazoval Ritchie Blackmore. Spojení těchto dvou druhů hudby oslovilo mladé posluchače první poloviny 70. let. Deep Purple tehdy patřili mezi nejlepší rockové skupiny a z tohoto období také pocházejí jejich nejlepší desky a nejslavnější a nejúspěšnější koncertní vystoupení.
Spolu s Led Zeppelin a Black Sabbath jsou považováni za průkopníky heavy metalu a moderního hard rocku, přestože oni sami se nikdy za heavymetalovou skupinu nepovažovali.
V 60. letech vznikla skupina Episode Six, která vydala několik singlů. Tuto skupinu tvořili Ian Gillan zpěv, Graham Dimmock kytara, Roger Glover baskytara, Tony Lander kytara, Sheila Carter klávesové nástroje a Harvey Shields bicí. Skupině se však i přes četná turné nepodařilo prorazit.
V roce 1967 pak byla založena skupina nazvaná The Flower Pot Men and their Garden, předtím známá jako The Ivy League. Toto nové jméno bylo odvozeno z názvu dětského představení „The Flowerpot Men“, což byla zřejmá slovní hříčka narážející na éru „flower power“ a pěstování „konopí“ v květináčích. Jejich nejpopulárnější písnička „Let's Go to San Francisco“ byla některými posluchači považována za parodii na písničku „San Francisco (Be Sure to Wear Flowers in Your Hair)“, od Scotta McKenzieho, ale skupina to odmítla. Skupinu tvořili Tony Burrows, Neil Landon, Robin Shaw a Pete Nelson, jako zpěváci, Ged Peck kytara, Nick Simper baskytara, Jon Lord klávesy, Carlo Little bicí. Jon Lord dříve hrál s The Artwoods, Nick Simper s Johnny Kidd & The Pirates, Screaming Lord Sutch's a The Savages, kde hrál též kytarista Ritchie Blackmore.
V roce 1967 kontaktoval bývalý bubeník skupiny The Searchers, Chris Curtis londýnského obchodníka Tonyho Edwardse v naději že by mohl dělat manažera nově vzniklé skupině. Edwards souhlasil a financoval tento podnik společně se dvěma dalšími obchodními partnery Johnem Colettou a Ronem Hirem (Hire-Edwards-Coletta – HEC Enterprises).
Curtis se pak dal do budování skupiny známé jako Roundabout. Jako první příchozí byl klávesista, hráč na varhany zn. Hammond, Jon Lord; pak přemluvil kytaristu Ritchieho Blackmora aby se vrátil z německého Hamburku na konkurz do nové skupiny. Curtis sám pak brzy odpadl, ale HEC Enterprises, stejně jako Lord a Blackmore, měli chuť v tomto projektu pokračovat, takže brzy byli přibráni basák Nick Simper, pak zpěvák Rod Evans a bubeník Ian Paice (oba ze skupiny The Maze).
Po několika vystoupeních na krátkém turné po Dánsku na jaře 1968, skupina souhlasila s novým jménem navrženým Ritchiem podle písničky Deep Purple od Petera De Roseho, která byla oblíbenou písničkou Ritchieho babičky.
V říjnu roku 1968 měla skupina fantastický úspěch v USA (ale ne ve Velké Británii) s předělávkou od Joe Southa „Hush“, která byla na jejich debutovém albu "Shades of Deep Purple", takže byli vybráni jako předkapela pro turné skupiny Cream nazvaném "Goodbye". Brzy však byli z turné vyřazeni, údajně proto že byli lepší než Cream. Druhé album skupiny, "The Book of Taliesyn", bylo vydáno v USA shodně s tímto turné, ačkoliv doma nevyšlo až do roku 1969, kdy bylo vydáno zároveň s jejich třetím albem "Deep Purple", které obsahovalo jednu skladbu se smyčci a dechovými nástroji.
Po těchto třech albech a intenzivním koncertování po Spojených státech, byli Rod Evans a Nick Simper bez okolků vykopnuti a nahrazeni zpěvákem Ianem Gillanem a basákem Rogerem Gloverem, bývalými členy skupiny Episode Six. Byla tak vytvořena pětičlenná sestava Deep Purple „číslo 2“. V tomto obsazení vydali singl, který obsahoval předělávku písničky dvojice Greenaway-Cook s titulem "Hallelujah", která byla propadákem, avšak později byla úspěšná v muzikálu „Hair“. Skupina pak získala potřebnou publicitu třídílným symfonickým eposem "Concerto for Group and Orchestra", složeným Johnem Lordem jako jeho sólovým projektem a provedeným v Royal Albert Hall skupinou společně se symfonickým orchestrem Royal Philharmonic Orchestra, řízeným Malcolm Arnoldem. Společně s projektem Five Bridges od The Nice, to byla jedna z prvních spoluprací mezi rockovou skupinou a symfonickým orchestrem. Někteří členové skupiny Deep Purple (Blackmore a zvláště pak Gillan) nebyli moc rádi že byli označováni jako „skupina, která hrála s orchestrem“, zatímco oni měli zájem stát se spíše hard rockovou skupinou.
Krátce po vydání nahrávky s orchestrem začala skupina hodně koncertovat. Jejich první studiové LP na začátku sedmdesátých let bylo „Deep Purple in Rock“; následoval anglický top-ten singl „Black Night“. Druhé album, "Fireball" bylo vydáno v roce 1971 a skupina také zabodovala s hitem „Strange Kind of Woman“. Společně Led Zeppelin a Black Sabbath, Purple položili základy heavy metalu.
Deep Purple pokračovali v koncertování. Jejich vystoupení byla v té době naprosto strhující. Oplývala hudební virtuozitou, muzikálností jednotlivých hudebníků a skvělými verzemi studiových nahrávek. V prosinci 1971 odjeli DP do švýcarského Montreaux, aby zde natočili novou studiovou desku a také živé vystoupení. Následovaly již notoricky známé události: při koncertu Franka Zappy a jeho The Mothers v Casinu vystřelil fanoušek na pódium světlici a budova během několika minut shořela do základů. Celá událost inspirovala Rogera Glovera k napsání nesmrtelné písně "Smoke on the Water". Deep Purple se přesunuli do hotelu Grand, kde natočili písně pro desku "Machine Head", jeden ze základních pilířů hardrocku. V létě 1972 zamířila skupina do Japonska, zaslíbené země tvrdého rocku. Koncerty v Ósace a Tokiu nahrála a výsledkem je živé album "Made in Japan". To mělo původně vyjít právě jen v zemi vycházejícího slunce.
V klasickém složení pokračovali Deep Purple v nekonečných koncertních šňůrách. Když se pustili do nahrávání dalšího studiového alba "Who Do We Think We Are" (1973), obsahující hit "Woman from Tokyo", bylo už napětí mezi Ianem Gillanem a Ritchie Blackmorem neúnosné. Gillan oznámil odchod z kapely a Blackmore, který se netajil svými sólovými ambicemi si dal jako podmínku pro setrvání v kapele změnu baskytaristy. Ze stovek adeptů na post sólového zpěváka byl na základě nepříliš kvalitního demosnímku vybrán prakticky neznámý David Coverdale. Baskytaristou a druhým vokalistou se pak stal Glenn Hughes, který dříve působil ve skupině Trapeze. Toto nové složení pokračovalo do roku 1974 s heavy bluesovým/rockovým albem "Burn", další velmi úspěšnou nahrávkou. Hughes a Coverdale přidali funky R&B/soul element do hudby skupiny, tento zvuk byl mnohem více patrný na nahrávce z roku 1974 "Stormbringer". Blackmore nebyl spokojený s výsledky a tak v roce 1975 opustil skupinu, aby si založil vlastní − Rainbow.
Mezera po odchodu Blackmora byla zaplněna Američanem Tommy Bolinem, ale následující album z roku 1975 "Come Taste the Band", přes všechnu svoji kvalitu, nebylo úspěšné mezi skalními fanoušky a nepřitáhlo žádné nové, zvláště potom, co se skupina odchýlila od charakteristického zvuku Deep Purple. Bolin měl problémy s drogami (heroin), které všechny problémy skupiny dělaly horšími. Po problematickém turné k uvedení "Come Taste the Band", se skupina rozpadla. Tommy Bolin později zemřel v Miami na předávkování heroinem.
Později většina bývalých členů Deep Purple měli značný úspěch v mnoha kapelách, například v Rainbow.
V roce 1980 jel Rod Evans turné se skupinou mladých hudebníků pod jménem Deep Purple. Protože byl jediný původní člen a byl trochu známý u většiny fanoušků, fanoušci i tisk se této skupině vysmívali a byli označováni za podvod. Skupina měla několik koncertů v Mexiku a USA, než jim úřady zakázaly používání tohoto jména.
Ale v roce 1984, osm let po rozpadu Deep Purple, se uskutečnilo opravdové a legální opětovné sjednocení. Bylo to oznámeno v pořadu rádia BBC "The Friday Rock Show" že "klasické" složení z počátku sedmdesátých let - Blackmore, Gillan, Glover, Lord, a Paice spolu opět nahrávají. Skupina podepsala smlouvu s vydavatelstvím Polydor a Mercury v Severní Americe. Album "Perfect Strangers" bylo vydáno v říjnu 1984 a turné následovalo, začínajíc na Novém Zélandu a pokračovalo svoji cestu kolem světa oklikou přes Evropu. Mělo ohromný úspěch.
Skupina nahrála "The House of Blue Light" v roce 1987, a živé album "Nobody's Perfect". Ve Spojeném království byla vydána nová verze "Hush" k dvacátému výročí Deep Purple. V roce 1989 byl Ian Gillan vyhozen ze skupiny, kvůli svým neshodám s Blackmorem. Byl nahrazen zpěvákem Rainbow Joe Lynn Turnerem. Toto složení nahrálo pouze jedno album, "Slaves and Masters" (1990). Mnoho fanoušků však chtělo zpět Gillana místo Turnera.
Krátce na to Lord, Paice a Glover tlačili na Turnera, aby odešel a nahrávací společnost chtěla zpět Gillana. Blackmore ustoupil a klasické složení nahrálo "The Battle Rages On..." v roce 1993. Během velice úspěšného turné po Evropě koncem roku 1993 napětí mezi Blackmorem a Gillanem opět narůstalo. Blackmore odešel v listopadu 1993, aby se už nikdy nevrátil. Byl přijat Joe Satriani takže se koncert (v Japonsku) v prosinci mohl konat. Satriani zůstal na evropské letní turné v roce 1994, ale ačkoliv mu bylo nabídnuto stále členství v kapele a on s ním souhlasil, tak kvůli již podepsaným kontraktům a nesouhlasu firmy se nemohl stát stálým členem Purple. Skupina po krátkém hledání "lístečkovou metodou" jednomyslně přijala Steva Morse z Dixie Dregs, aby definitivně nahradila Blackmora.
V létě 2001 kvůli zdravotním problémům dočasně opustil kapelu i Jon Lord. Poněvadž však bylo nutné odehrát smluvené koncerty v USA, Jon dostal za úkol vybrat svého zástupce. Jonova volba padla na Dona Aireyho. Poté, co byl Don na letních koncertech v USA i Evropě dobře přijat, jak kapelou, tak i fanoušky, Jon se pravděpodobně definitivně rozhodl kapelu opustit a začít se věnovat milované vážné hudbě. Jon opustil kapelu definitivně po koncertech v Anglii v únoru 2002. Od 17. března 2002 je tedy složení Purple následující:
Tato sestava nahrála poslední tři alba Bananas, Rapture Of The Deep a Now What?!, přičemž hlavně druhou desku fanoušci i kritici přijali s nadšením.
16. července 2012 zemřel Jon Lord.

Baračka je přírodní památka ev. č. 5, lokalita Kloboučky – část města Bučovice v  okrese Vyškov. Správa AOPK Brno. Jedná se o  lesostepní stráně, obrácené k  jihozápadu, označené na mapě názvem "Příkřice". Důvodem ochrany je cenná lokalita stepní květeny. Roste tu například kavyl vláskový ("Stipa capillata"), bílojetel pětilistý německý ("Dorycnium pentaphyllum germanicum"), koniklec luční načernalý ("Pulsatilla pratensis nigricans"), hlaváček jarní ("Adonis vernalis") a jiné.

Přírodní památka Bachmač ev. č. 955 je chráněné území nacházející se v zalesněné lokalitě 2 km severozápadně od obce Jickovice v okrese Písek nad údolím řeky Vltavy v nadmořské výšce 440 m mimo hlavní turistické cesty. Oblast spravuje AOPK České Budějovice.
Důvodem ochrany je malé rašeliniště přechodového až vrchovištního typu s typickou květenou se submontánním rašelinným březovým borem. Roste zde např. chráněný vrbina kytkokvětá ("Lysimachia thyrsiflora") a suchopýr pochvatý ("Eriophorum vaginatum"). Území tak představuje unikátní vegetaci v relativně teplé oblasti Středního Povltaví. Rašeliniště vzniklo v malé, téměř bezodtoké depresi, která byl dříve využívána pro těžbu rašeliny. To umožnilo vývoj různých společenstev v různých fázích vývoje. Od rašelinných oblastí po části, které v současnosti výrazně zarůstají rákosem obecným ("Phragmites australis").
Přírodní památka Bachmač se nachází na pravém břehu Vltavy, respektive přehradní nádrže Orlík, 1 km východně na plošině tvořící malou depresi. Leží v lesích 2 km severozápadně od obce Jickovice. Na jih od památky se nachází 442 metrů vysoký kopec Doubek, na kterém se nachází pole. Na západ od lokality je pak bezejmenný vrchol vysoký 441 metrů, na severovýchodě pak vrchol o výšce 463 metrů.
Rašeliniště vzniklo na plošině, která nemá téměř žádný přirozený odtok. Dříve docházelo k nepravidelné těžbě rašeliny na celém území památky. Později se od celkové těžby ustoupilo a rašelina byla těžena jen na okraji památky. Jako přírodní památka bylo území vyhlášeno 4. prosince 1985 vyhláškou Okresního národního výboru Písek s datem účinnosti 1. února 1986.
Podloží pod památkou tvoří horniny typu porfyrické amfibol-biotitové melanokrátní žuly typu čertova břemena. Jedná se o součást středočeského plutonu. Žula je překryta slabou vrstvou deluviofluviálními hlinitých písků holocénního stáří. 
Půdní profil tvoří organozem typická, na kterou navazuje kambizem typická a kambizem pseudoglejová. Samotné rašeliniště je kvartérního stáří.
V oblasti se nachází plochá terénní deprese s omezeným odtokem vody. Ta je zásobována nejenom vodou srážkovou, ale i vývěry podzemní vody. Voda nemůže za obvyklého stavu z deprese odtékat, čímž dochází k její akumulaci a tvorbě rašeliniště. V případě, že je vysoký srážkový úhrn, odtéká voda do Vltavy skrze odtokovou stoku nacházející se v severozápadní části území. Nicméně v období sucha dochází k výraznému snižování hladiny spodní vody, což vede k výraznému vysychání povrchu rašeliniště.
Prostředek rašeliniště je porostlý submontánním rašelinným borem (asociace "Eriophoro vaginati-Pinetum sylvestris"), přičemž převážně na okrajích se nachází bříza pýřitá ("Betula pubescens"). V místech s nespojitou přízemní vegetací se nachází vegetace kontinentálních a subkontinentálních vrchovišť (as. "Eriophoro vaginati-Sphagnetum recurvi"). Vznikají tak koberce rašeliníku křivolistého ("Sphagnum fallax") se suchopýrem pochvatým ("Eriophorum vaginatum"). 
V jižní části rašeliniště se do dnešních dní zachoval porost řídké rašelinné smrčiny asociace "Sphagno-Piceetum". Většinu rašeliniště ale porůstá oligotrofní ostřicovorašelníkové společenstvo s ostřicí zobánkatou ("Carex rostrata"). V západní části území se úspěšně šíří rákos obecný ("Phragmites australis").
Z rašeliníků se v mechovém patře vyskytuje rašeliník křivolistý ("Sphagnum fallax") a rašeliník tučný ("Sphagnum denticulatum"). Z dalších konkrétních druhů zde roste např. chráněná vrbina kytkokvětá ("Lysimachia thyrsiflora"), ostřice šedavá ("Carex canescens"), ostřice obecná ("C. nigra"), bezkolenec modrý ("Molinia caerulea"), kapraď osténkatá ("Dryopteris carthusiana".
Z bezobratlých se zde hojně vyskytuje zástupce střevlíčků "Pterostichus minor". Tento druh je typickým obyvatelem močálů a rašelinišť a tedy zde má vhodné podmínky ke svému životu. Dále zde byli pozorováni zástupci dvoukřídlého hmyzu obývající tradičně mokřady. Jedná se například o zástupce čeledi lupicovitých "Dolichopus lepidus" a "Campsicnemus loripes". Dále zde byla pozorována hrbilka Gymnophora nigripennis a stínomilka Calliopum geniculatum.
Z obratlovců zde průzkum zaznamenal pouze běžné lesní druhy charakteristické pro tuto oblast.
Samotný lesní porost je tvořen stejnověkou skupinou stromů s odhadovaným věkem 40 až 60 let. To je pravděpodobně způsobeno tím, že dříve byla tato oblast odlesněna a hospodářsky využívána. V současnosti nicméně na lokalitě neprobíhají žádné lesnické zásahy a je ponecháván samovolnému vývoji. V budoucnosti bude nutné pravidelně sledovat vývoj lokality a případně provádět regulační zásahy šíření rákosu obecného, náletových dřevin a do výšky hladiny podzemní vody. U hladiny podzemní vody by bylo vhodné podpořit její zvýšení přehrazením odtokové stoky.
Území leží mimo hlavní turistické cesty a není veřejnosti přístupné. Pro vstup na lokalitu je potřeba získat zvláštní povolení. Nicméně kolem území se nachází vyšlapaná pěšina, po které se dá dokola obejít. Západně od památky probíhá červená turistická cesta a východně cyklostezka 1155.

Babí hora je přírodní památka ev. č. 1919, jihovýchodně od Hluku v okrese Uherské Hradiště. Správa AOPK Brno.
Důvodem ochrany jsou stepní společenstva s výskytem chráněných druhů rostlin a živočichů.
Zachování zbytku jedinečných stepních společenstev panonského termofytika s výskytem chráněných a ohrožených rostlinných i živočišných druhů.
Lokalita patří do jižní bělokarpatské jednotky, půdy jsou suché, kamenité, v dolní části s poměrně vysoko položenou hladinou spodní vody.
Vegetační kryt tvoří teplomilný trávník svazu Bromion erecti, ve kterém dominuje pýr prostřední, válečka prapořitá, ostřice chabá. Z významných druhů se zde vyskytuje vstavač osmahlý, hrachor panonský chlumní, kosatec dvoubarevný, oman mečolistý, kozinec dánský, bělozářka větvitá.
Lokalita je bohatá na teplomilný hmyz, např. pestrokřídlec podražcový, modrásek vikvicový, perleťovec kopřivový, stepní tesařík Dorcadion fulvum, kudlanka nábožná, soumračník hnědý a řada jiných, zejména motýlů čeledi modráskovitých. Z význačnějších druhů ptactva zde byl zaznamenán bramborníček černohlavý, pěnice černohlavá, pěnice pokřovní, ťuhýk šedý, ťuhýk obecný.
Celé území je bezlesí.
Historické využití bylo formou extenzivní obecní pastviny. V současnosti již dlouhodobě bez obhospodařování, občasnými požáry je potlačována sukcese dřevin. Jednou za 2 – 3 roky by bylo vhodné území pokosit a odstranit ojedinělý nálet dřevin.

Babí doly je přírodní rezervace (ev. č. 1898) severně od brněnské městské části Ořešín v okrese Brno-město, spravovaná SCHKO Pálava a KS Brno. Nachází se v údolí Babídolského potoka, levostranného přítoku Ponávky v Soběšické vrchovině (součást Drahanské vrchoviny). Důvodem ochrany jsou dva rybníčky s litorálními porosty a navazující mokřadní louka, výskyt obojživelníků, raků a mokřadních rostlinných společenstev.
Podloží tvoří biotitický granodiorit brněnského masívu typu Královo Pole a svahové sedimenty.
Z dřevin převažuje olše lepkavá, z bylin se tu nachází kakost bahenní, kyprej obecný, máta dlouholistá, medyněk vlnatý, tužebník jilmový a vrbina obecná, z mokřadních druhů je to halucha vodní, kamyšník přímořský, orobinec širolistý, rdest kadeřavý, růžkatec ostnitý, šáchor hnědý, zevar vzpřímený a žabník vodní.
Žije zde rak říční, z obojživelníků rosnička zelená, ropucha obecná, skokan štíhlý, skokan hnědý, z plazů užovka obojková, ptáky zastupuje potápka malá či slípka zelenonohá.
Mackovčin P. (ed.). "Chráněná území ČR, svazek IX, Brněnsko". Praha, Agentura ochrany přírody a krajiny ČR a EkoCentrum Brno, 2007, str. 232. ISBN 978-80-86064-66-6.

Šen-čou (; česky "Božská loď") je čínská pilotovaná kosmická loď. Hlavním dodavatelem je Zhongguo Hangtian Keji Jituan Gongsi (Čung-kuo chang-tchien kche-ťi ťi-tchuan kung-s’, tj. China Research Institute of Space Technology (CRIST)), který je součástí uskupení Zhongguo Kongjian Jishu Yanjiu Yuan (Čung-kuo kchung-ťien ťi-šu jen-ťiu jüan, tj. China Academy of Space Technology (CAST)), Peking (Čína), ve spolupráci s dalšími čínskými institucemi a firmami. Inspirací při návrhu kosmických lodí Šen-čou byla konstrukce lodí Sojuz.
Transportní loď, vyvinutá v rámci Projektu 921, o vzletové hmotnosti 7 790 kg, celkové délce 8,86 m a maximálním průměru 2,8 m, sestává ze tří částí:
Elektrickou energii dodávají dva výklopné panely fotovoltaických baterií (slunečních), každý o čtyřech čtvercových sekcích, připojené k bokům přístrojového modulu a dva výklopné panely fotovoltaických baterií po dvou čtvercových sekcích, připojené ke stěnám orbitálního modulu. Celkový příkon elektrické energie se odhaduje na 1,5 kW. U posledních modelů jsou panely připojené k orbitálnímu modulu též výklopné.
Objem vnitřního hermetizovaného prostoru činí celkem zhruba 10 m. Návratový modul je vybaven osmi stabilizačními motory pro udržování orientace během sestupu atmosférou. Jeho povrch o celkové ploše 22,4 m je pokryt tepelným ablativním štítem voštinové konstrukce o celkové hmotnosti 500 kg zabezpečujícím, že vnitřní teplota při návratu na Zemi nepřesáhne 40 °C. Pro závěrečnou fázi přistání slouží padákový systém tvořený stabilizačním padákem, hlavním padákem o ploše 1 200 m a motory měkkého přistání na tuhé pohonné látky.
Pro záchranu během vzletu je loď vybavena záchranným systémem s hlavním oddělovacím motorem na tuhé pohonné látky a menším odhazovacím motorem. Na palubu návratového modulu je možno umístit jedno až tři tvarovaná křesla pro kosmonauty. V orbitálním modulu jsou umístěny spací pytle pro odpočinek členů posádky, kuchyňka s možností ohřevu jídla, hygienické zařízení (záchod), klimatizační systém a vědecké přístroje pro experimenty během letu. Orbitální modul dále má 16 menších raketových motorků pro korekce dráhy, orientaci a stabilizaci během samostatného letu. V přední části orbitálního modulu může být umístěno stykovací zařízení s průlezem; při dosavadních letech místo něj byla umístěna plošina pro instalaci měřicích přístrojů, vystavených působení kosmického prostoru. Orbitální modul se před zahájením sestupového brzdicího manévru odděluje a pokračuje v samostatném letu po oběžné dráze, během něhož se uskutečňují automaticky nebo ze země dálkově řízené experimenty a pozorování po dobu až půl roku.
Celkově je loď zhotovena ze zhruba 100 tisíc součástek tvořících přibližně 600 jednotlivých přístrojů integrovaných do 13 subsystémů.
Loď je vynášena na oběžnou dráhu nosnými raketami typu Čchang-čeng CZ-2F (Changzheng 2F, česky Dlouhý pochod z kosmodromu Ťiou-čchüan v provincii Kan-su.
Let je řízen z řídicího střediska BACCC (Beijing Aerospace Command & Control Center), Peking (Čína).
Jméno Šen-čou údajně navrhl čínský ministerský předseda, který vlastnoručně štětcem namaloval příslušné znaky na první exemplář této lodi, a to ve tvaru uvedeném v záhlaví hesla, který se překládá jako "Božská loď" (případně jako "Mystická loď" nebo "Tajuplná loď"). Je však zajímavé, že zcela stejně (včetně intonace) se čtou znaky , které však mají význam "Božská země", což je básnický opis pro Čínu. Ve zprávách o letech těchto lodí v čínském tisku a v oficiálních agenturních zprávách (tisková agentura Sin-chua) se alternativně používají oba dva způsoby zápisu jména této kosmické lodi a tedy i oba významy.
Uskutečněné:
Plánované:

Elektrická kytara (správněji elektrofonická) je druh kytary, ve které elektromagnetické snímače převádějí chvění strun s ocelovým jádrem na elektrický proud, který je veden z kytary do zesilovače. S elektrickou kytarou se často používají nejrůznější efekty k úpravě zvuku. Výsledný zvuk významně ovlivňuje i použitý zesilovač a reproduktor. Kytary bývají nejrůznějších tvarů.
Experimenty s konstrukcí elektrické kytary začali někteří nadšenci do elektroniky a výrobci strunných nástrojů ve 20. letech 20. století. U prvních kytar se pokoušeli snímat zvuk vestavěnými mikrofony nebo gramofonovými přenoskami. První skutečnou elektrickou kytaru s použitelným snímačem vyráběla od roku 1931 americká firma Rickenbacker. Její první kytara byla označena jako Frying Pan (pánev).
Popularitu elektrická kytara získala v éře větších hudebních těles, kde již hlasitost akustické kytary nedostačovala. Elektrickou kytaru na počátku 40. let proslavil a pojetí kytarové hry změnil jazzový kytarista Charlie Christian.
Dnešní podobu s masivním tělem získala kytara ve 40. a 50. letech, kdy bylo vymyšleno hned několik modelů, z nichž k nejznámějším patří Telecaster a Stratocaster firmy Fender a Les Paul firmy Gibson.
Snímače jsou v podstatě cívky, jejichž jádro tvoří zpravidla 6 magnetů. Cívka bývá uložena v plastovém krytu. Vlivem kmitajících strun se v cívce indukuje elektrické napětí. Vzniklý slabý elektrický signál je dále přenášen k zesilovači, kde se zesiluje. Mimo žádoucí signál se však také ve snímači indukuje rušivé napětí vlivem změn jiných elektromagnetických polí v okolí cívky. To se projevuje nežádoucím zvukem, tzv. brumem.
Prvním typem snímačů je jednocívkový snímač ("single coil"), který snímá kmity struny v celém frekvenčním rozsahu, výstupní signál však obsahuje i nežádoucí brum. Tento typ snímače je oblíbený pro čisté výšky a přirozený charakter zvuku.
Pro omezení brumu byl vytvořen druhý typ snímačů, tzv. "humbucker". Snímač je tvořen dvěma stejnými cívkami na společném jádře, zapojenými proti sobě, tedy s opačnou polaritou. Magnetická pole vzdálených zdrojů, způsobující brum, přicházejí na cívky v opačné fázi a vzájemně se vyruší. Změny magnetického pole, vznikající chvěním strun v blízkosti snímače, naopak vytvářejí užitečný signál. Vzhledem k tomu, že humbuckery mají oproti single-coil větší počet cívek, jejich výstupní signál je (při stejném počtu závitů na cívku) silnější. Frekvenčně mají plný tón, hlavně ve středech a basech, výšky jsou oproti jednocívkovým snímačům omezené.
Existují i další typy snímačů - například tzv. minihumbucker - humbucker ve tvaru single coil snímače, nebo quad rail, což jsou v podstatě dva minihumbuckery. Quad rail produkuje silnější a zkreslenější tón než běžné snímače.
Vlastnosti snímače závisejí na jeho konstrukci, kvalitě a způsobu vinutí cívky i použitých magnetických materiálech. Magnetické materiály používané pro jádra cívek snímačů jsou buď slitiny železa, hliníku, niklu a kobaltu (AlNiCo) nebo ferit.
Na rozdíl od akustických či elektroakustických kytar elektrická kytara nepotřebuje korpus k rezonanci tónů. Avšak její tělo se stále vyrábí ze dřeva a jeho kvalita a druh má dopad na výsledný zvuk nástroje. Obecně mohou být kytary lepeny z několika desek různých dřev, nebo zhotoveny z masívu. Počet a druh dřev silně ovlivňuje tónové zabarvení nástroje. Kytary typu Gibson používají obvykle mahagonové dřevo v kombinaci s dalším dřevem (javor, olše, lípa, jasan), na hmatník se obvykle používá palisandr nebo dub. Zatímco kytary typu Fender jsou obvykle zhotoveny z olše, jasanu či jiných „lehčích“ dřevin. Navíc kytary typu Fender (Telecaster, Stratocaster) bývají obvykle menší a lehčího tvaru oproti masivním kytarám typu Gibson (Les Paul). Fendery mají také vyšší a ostřejší tón a jsou na nich hojně používané single coil snímače, nebo kombinace single coil - single coil - humbucker, nebo humbucker - single coil - humbucker, nebo 3× single coil. Gibson používá humbuckery, což mu dodává ještě „hutnější“ a mírně komorněji laděný zvuk a zabarvení.
Kytara značky Fender se stala symbolem amerického rocku a rockerského „offroadu“, kdežto Gibson zůstal dlouho na poli jazzu a později i jazzrocku, ale díky své masivní konstrukci je dobře použitelný i v tvrdších stylech jako je death nebo black metal. Varianty Gibsonu, jako jsou Les Paul Studio nebo SG mají již širší použití a na tyto nástroje se hraje v mnoha stylech. Díky dvěma humbuckerům a masivní konstrukci umožňují silné zkreslení s kvalitním zvukem. Výběr kytary je otázkou vkusu a preferencí a osobních zkušeností. Například Janick Gers z Iron Maiden hraje na Fender Stratocastery, kdežto Olavi Mikkonen z Amon Amarth hraje na Gibson SG. Hru na Gibson SG se nejvíce proslavil kytarista AC/DC Angus Young a Tony Iommi z Black Sabbath.
Jako každý nástroj, i elektrická kytara vyžaduje důslednou péči. V první řadě je nutné zabránit mechanickým a násilným poškozením a v řadě druhé takovým jako je třeba plíseň, houba či praskání dřeva nebo koroze elektroniky a další.
Základem správné údržby nástroje je jeho čištění. Na povrch lze použít buď speciální přípravky od firem jako je Dunlop nebo Planet Waves a další nebo stačí vosk či jiný ochranný přípravek na nábytek a dřevo. Na hmatník však bude potřeba specializovaný přípravek, který by měl především chránit před mastnotou a potem.
Struny by se měly měnit cca po třech měsících intenzivního hraní, při kvalitní péči vydrží kvalitní struny i déle. Po každém hraní by se měly struny vyčistit přípravkem k tomu určeným a vyleštit hadříkem. Tím zabráníme jejich korozi a snížení kvality zvuku.
Při výměně strun bychom měli „holý“ hmatník důkladně vyčistit a vyleštit, odstranit veškerou špínu z pražců a z míst, kam se se strunami nedostaneme.
Seřízení kytary je do jisté míry věc odborného nástrojáře, ale řadu věcí na elektrické kytaře můžeme udělat sami, pokud víme co děláme. Elektrická kytara nám umožňuje nastavit výšku snímačů na obou stranách, a tím i regulovat intenzitu zvuku. Dále při ladění, kdy je kytara sladěna v nižších polohách, ve vyšších ladit nemusí, k tomu slouží „sladění oktáv“, jenž se provádí šroubky na kobylce kytary. Šroubky jsou spojeny s tzv. kameny, přes které je struna natažena. Jejich posunem docílíme toho, aby tón zahraný na 12. pražci hmatníku zněl přesně o 1 oktávu výše než týž tón zahraný na prázdné struně, neboli délka struny od nultého pražce („ořechu“) ke 12. pražci je přesně stejná jako vzdálenost od 12. pražce ke kamenu kobylky.
Můžeme také ovlivnit „prohnutí“ krku nástroje, ocelovým šroubem (výztuhou) umístěným v krku nástroje zakončenou vnitřním šestihranem (inbus) na hlavě kytary, jeho přitažením nebo povolováním můžeme ovlivnit prohnutí krku kytary, při tomto seřizování bychom si měli počínat opatrně, přílišné napětí nemusí způsobit jen drnčení strun na některých pražcích, ale v extrémním případě i popraskání krkového dřeva! Krk by měl být velmi lehce prohnutý po směru tahu strun, ovlivňuje se tím tzv. dohmat-výška strun nad pražci. Pozor, pokud jsou v krku kytary 2 táhla, může se stát při nepravidelném seřízení jejich tahu, že se celý krk zkroutí (např. kytary Rickenbacker). Seřízení krku kytary a následně doladění v oktávách (na 12. pražci) je třeba udělat zejména tehdy, přecházíme-li na jinou tloušťku strun, které mají jinou sílu tahu na tělo kytary. Rovněž se musí seřídit pružiny v tremolu, je-li jím nástroj vybaven, zejména u dvojzvratného tremola (např. Floyd Rose a podobné systémy).

Nultý termodynamický zákon je termodynamický zákon, který říká, že když se teplota tělesa A rovná teplotě tělesa B a teplota tělesa B se rovná teplotě tělesa C, pak se teplota tělesa A rovná teplotě tělesa C. To má zásadní vliv na měření teploty – znamená to totiž, že můžeme porovnávat teploty dvou různých látek pomocí látky třetí. Třetí látkou je často rtuť či líh teploměru.
Stav vzájemné termodynamické rovnováhy je vlastností tranzitivní. Pokud je těleso A v rovnovážném stavu s tělesem B a těleso B je v rovnovážném stavu s tělesem C, pak těleso A je v rovnovážném stavu s tělesem C .
Jiné znění: Jsou-li dvě a více těles v termodynamické rovnováze s tělesem dalším, pak jsou všechna tato tělesa v rovnováze.

Bouře může být:

Sovětský revoluční kalendář se používal v Sovětském svazu v letech 1929 až 1940. 
Krátce po ruské revoluci dekretem zrušil Vladimir Iljič Lenin používání juliánského kalendáře a zavedl gregoriánský kalendář. Změna byla provedena vypuštěním dní od 1. do 13. února 1918 - po 31. lednu tedy následoval 14. únor.
1. října 1929 byla zavedena nová verze sovětského kalendáře. V tomto kalendáři bylo 12 měsíců po 30 dnech a zbylých 5 dní byly svátky bez příslušnosti k jakémukoliv týdnu nebo měsíci. Tyto svátky byly:
Sedmidenní týden byl zrušen a nahrazen pětidenním týdnem (tzv. pjatidnějka) a zároveň byla zrušena neděle jako křesťanský den volna. Namísto toho byli všichni pracující rozděleni do pěti skupin – žlutá, růžová, červená, modrá a zelená. Každá skupina měla jeden z pěti dnů nového týdne volný. Cílem bylo zvýšit výkonnost průmyslu zrušením přestávky v práci během volného dne.
Přestože měli pracující s použitím nového kalendáře více dní volna (jeden den z pěti místo jednoho dne ze sedmi), nesetkal se nový systém s kladnou odezvou. Rozdělení lidí do pěti skupin totiž ztížilo rodinný a sociální život. Předpokládané zvýšení efektivnosti se v praxi také neprojevilo. Ukazuje se, že i v tomto období se gregoriánský kalendář používal. Například podle výtisků sovětské Pravdy je vidět, že v roce 1930 a 1931 měl únor pouhých 28 dnů. 
Od 1. prosince 1931 byl obnoveno používání standardních měsíců. Týden měl nyní šest dní (šestidněvka), takže vznikly společné volné dny – každý 6., 12., 18., 24. a 30. den v měsíci bylo volno. Místo tradičních názvů se dny v týdnu prostě číslovaly ("první" až "šestý", kdy bylo volno). 31. den zůstal mimo 6 denní cyklus a byl střídavě pracovní a volný. V praxi byla ale nedělní tradice velmi silná. Pracující často nepracovali ani v oficiální volný den ani v neděli. V roce 1940 byl obnoven starý sedmidenní týden.

Artabanos IV. (parthsky "Ardaván") byl parthský velkokrál z rodu Arsakovců panující v letech 213 – 224. Jeho otcem byl král Vologaisés V. (zemř. 207/208), starším bratrem král Vologaisés VI. (207/208 – 227/228). V literatuře je Artabanos někdy označován jako Artabanos V., protože část badatelů počítá za Artabana I. krále Arsaka II.
Artabanos IV. je v pramenech podchytitelný až od let 212/213, kdy se vzbouřil proti svému bratru Vologaisovi VI. s úmyslem uchvátit moc v říši. Podrobnosti o pozadí a průběhu revolty nejsou známy, jen výsledek – kolem roku 216 kontroloval Artabanos naprostou většinu parthských držav a Vologaisovi zůstala věrná pouze část Mezopotámie s městem Ktésifóntem.
Záhy po nástupu na trůn musel nový král řešit první z vážných problémů své vlády, totiž válku s Římany. Vyvolal ji císař Caracalla, který chtěl na východě získat pověst úspěšného vojevůdce a podtrhnout tak svou stylizaci do role nového Alexandra Velikého. Jako příklad mu mohly sloužit i úspěšné války s Parthy, jež v devadesátých letech vedl jeho otec Septimius Severus.
Konflikt, který začal v létě roku 216 a vedl ke zpustošení krajů kolem města Arbél včetně tamního arsakovského pohřebiště, se táhl s přestávkami až roku následujícího, kdy byl Caracalla zavražděn a jeho nástupce Macrinus utrpěl od Parthů nedaleko Nisibis porážku. Následný mír dovoloval Parthům dosadit svého kandidáta na arménský trůn, jinak však hranice na Eufratu zůstala beze změn.
Mnohem vážnější problémy čekaly na Artabana v příštích letech doma. Nejenže se mu nepodařilo zcela vyřadit ze hry svého bratra Vologaisa, držícího část Babylonie, ale musel navíc čelit sílícímu tlaku stachrského krále Ardašíra, jenž postupně dobyl jednu z nejdůležitějších parthských provincií, Persis. Nepřátelství mezi Artabanem a Ardašírem pak posléze vedlo k bitvě na planině Óhrmazdakán, jež Artabana IV. stála život a vládu nad většinou Íránu přinesla jeho perskému protějšku. S jistou nadsázkou lze říci, že s Artabanovou smrtí roku 224 zanikla i parthská říše, třebaže Vologaisés VI. ještě nějakou dobu panoval na západě.

Bernátka je přírodní památka ev. č. 609, lokalita Rajnochovice asi 300 m vpravo od místní komunikace vedoucí z Rajnochovic údolím Juhyně k rozcestí u hájovny Bernátka v okrese Kroměříž. Správa AOPK Zlín. Důvodem ochrany je smíšený les s hojným výskytem řeřišnice trojlisté. Přírodní památka Bernátka je součástí Ptačí oblasti Hostýnské vrchy o celkové rozloze 5176,9520 ha.

Besednické vltavíny je přírodní památka v okrese Český Krumlov. Nachází se na severozápadním svahu Velkého kamene, na východním okraji obce Besednice. Je součástí Přírodního parku Soběnovská vrchovina.
Důvodem ochrany jsou zemědělské a lesní kultury na vltavínonosných štěrcích, bohaté naleziště vltavínů, které jsou součástí tradičně využívané krajiny. Ta to tvořena mozaikou lesa, luk, pastvin a drobných hospodářských stavení. Předpokládá se, že tato oblast představuje původní dopadovou zónu vltavínu a že na lokalitě došlo jen k jejich minimálnímu transportu po dopadu a uložení.
Oblast přírodní památky je volně přístupná veřejnosti a snadno dostupná automobilem.
Přírodní památka Besednické vltavníny se nachází v horní části stejnojmenného údolí, kterým protéká Besednický potok. Konkrétně na severozápadním svahu 753 metrů vysokém kopci Velký kámen. Potok protéká na východním okraji obce Besednice, kousek od silnice Besednice-Trhové Sviny tvořící západní hranici chráněného území. Skrze území vede vedlejší silnice do Dobrkovské Lhotky.
Jako pozůstatek dřívější těžby se zde nachází dvě opuštěné pískovny, které jsou oploceny. Hojné jsou taktéž jámy po nelegální těžbě na lokalitě.
Na okraji plochy chráněného území se dříve nacházela malá cihelna, která pro svou produkci využívala místní cihlářské hlíny. Během získávání hlíny bylo ale objeveno bohaté ložisko vltavínů.
Na lokalitě se Vltavíny nachází v oblasti nivy a na svazích údolí Besednického potoka, konkrétně v miocenních vrstvách šedozeleného až modravého jílu (jiný zdroj charakterizuje mateční horninu jako jílovité štěrkopísky). Ten dosahuje mocnosti až 4 metrů a je tvořen jemnozrnnou složkou (kaolinit, montmorillonit) a ostrohrannými úlomky (křemen, muskovit, živec). Lokalita spadá do morfologické jednotky třeboňské pánve.
Plochu přibližně jedné třetiny chráněného území pokrývá kulturní lesní porost s převahou smrku a borovice.

Slovo Marina nebo též Marína, odvozené z latinského "mare" („moře“), může mít různé významy:

TI-59 byla programovatelná kapesní kalkulačka, kterou uvedla na trh firma Texas Instruments v roce 1978. Zároveň s ní byl uveden na trh i model TI-58 s poloviční pamětí a bez magnetického záznamu dat, později dodávanou ve zlepšené verzi TI-58C se statickou (myšleno stále napájenou) pamětí.
Kalkulačka byla vybavena 1 kB RAM (přístupné standardně jako 60 datových registrů a 480 kroků programu - předěl šel podle potřeby měnit po 10 registrech/80 krocích). Zobrazování bylo prostřednictvím 10místného displeje z červených LED. Kalkulačka byla vybavena záznamem na speciální magnetické štítky a možností připojení k jednoduché termotiskárně PC-100C. Dalším vybavením byla v kalkulačce umístěná výměnná ROM (5 kB) s pomocnými programy. Moduly existovaly pro inženýrské výpočty, námořní navigaci (bylo to ještě před érou GPS) a další obory techniky a matematiky.
Na svou dobu se jednalo o výkonný model, který konkuroval dvojnásobně drahému a méně výkonnému modelu HP-67 firmy Hewlett-Packard. Obě firmy v té době byly hlavními konkurenty v oboru programovatelných kalkulaček, které předcházely éru mikropočítačů. Hewlett-Packard o rok později kontrovala výkonnějším, ale opět dražším typem HP-41C.
Kalkulačky TI58/59 byly vybaveny 4bitovým procesorem, pracujícím v BCD kódu. Přesnost výpočtu byla 13 míst a 2 místa exponentu. Z dnešního hlediska byly tyto stroje neuvěřitelně pomalé. Zpracovávaly zhruba 20 kroků programu za sekundu. Pro představu rychlosti je možno uvést, že jedním z nejsložitějších výpočtů bylo řešení soustavy 9 rovnic o 9 neznámých, které trvalo asi 15 minut.
Programování probíhalo ve formě záznamu stisknutých kláves. K dispozici byly kromě běžných funkcí vědecké kalkulačky i podmíněné a nepodmíněné skoky, cykly, přímá a nepřímá adresace, příkazy pro práci s tiskárnou a magnetickými štítky, speciální klávesy určené pro spouštění podprogramů, příkazy volání programů z přídavných modulů a další. Pro větší přehlednost se ke kalkulačce dodávala fólie s číselnými kódy tlačítek, které se na displeji zobrazovaly při zadávání, editování nebo prohlížení programu.

Lidé narození roku 1451.


Tento článek popisuje postavy z humoristické série fantasy knih Terryho Pratchetta o Zeměploše.
Čarodějek na Zeměploše je několik, ale těch, které knihy významně popisují, je pět. Nejznámější je Černá Alyssa, známá svou náklonností ke kočkám, romantice, efektům a sladkému mlsu. Avšak špatně to s ní dopadne, když ji dvě malé děti upečou ve vlastní peci. Další skvělou čarodějkou, která Alysse šlape na paty, je Bábi Esmeralda Zlopočasná. Vynikající je jak svou schopností vtělení se do jiného těla (zapůjčení), tak i znalostí hlavologie, díky níž je v horách Beraní hlavy obávaná. V horách Beraní hlavy, v malinkém království Lancre žije Bábi a další čarodějky. 
Další čarodějkou je stařenka Gyta Oggová, nejmilovanější tyran příbuzných v dějinách lidstva. Vládne klanu patnácti dětí a příliš mnoha vnoučat a pravnoučat. Její bezzubé dásně a obrovský kocour Silver jsou mnohem děsivější než Stařenka sama, ale to se neříká. 
Další čarodějkou je Magráta Česneková, zastánkyně okultních šperků a sabatů za úplňku. V knize Soudné sestry se zamiluje do královského šaška, později samotného krále Lancre. V knize Dámy a pánové se za něj za dramatických okolností provdá a časem mu porodí holčičku jménem Esmeralda Lancreská (Carpe Jugulum).
V knihách Dámy a pánové a Maškaráda se objeví další adeptka magie, která toto skvělé řemeslo nejprve odmítá. Anežka (Agnes) Nulíčková je tělnaté děvče s ohromujícím hlasem (co do rozsahu i polohy) a spousty kilogramů nadváhy. Má v sobě druhou osobnost jménem Perdita X. V knize Carpe Jugulum si začne s upírem.
Z mladých čarodějek stojí za pozornost ještě Tonička Bolavá z Křídy, se kterou se setkáváme v knihách Svobodnej národ, Klobouk s oblohou, Zimoděj, Obléknu si půlnoc a Pastýřská Koruna. Zná se velmi dobře s malými, ale bojovnými Nac Mac Fígly, a i když ještě není dospělá, dokázala už takové věci (třeba se postavit královně elfů s pánví v ruce nebo vyhrát nad nesmrtelným Zlojrojem a sprovodit ho ze světa), že si získala uznání a dokonce jakousi formu náklonnosti Bábi Zlopočasné.
V knihách se lze setkat také například s Desiderátou Dutou, paní Gogolovou, Lízou Zlopočasnou, babičkou Stěhovalovou, Bystromilou Klíšťovou, Kmotrou Vařbujánovou, Jasněnkou Natřesfaldovou a Leticií Našeptávalovou.

Kryštof (další varianta je Krištof) je mužské jméno, pocházející z řeckého "Χριστόφορος" (Christoforos), což je složenina slov "Christos", 'olejem pomazaný' a "ferein", 'nosit'. Jméno bylo v oblibě u prvních křesťanů, neboť vyjadřovalo symbolicky, že 'nosí Krista v srdci'.
Svatý Kryštof je mj. považován za ochránce poutníků, v moderní době přeneseně automobilistů. Podle katolického kalendáře slaví jmeniny 25. července.
Následující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +25,5%, což svědčí o značném nárůstu obliby tohoto jména.
Kryšek, Štófa, Kryštůfek, Tůfa, Kryša, Kryštík

Filip je mužské jméno, které pochází z řeckého Philippos (Φίλιππος), což znamená „milovník koní“. Ve starověkém Řecku si koně mohli dovolit jen bohatí lidé, kteří měli dostatek prostředků na jeho uživení, proto je jméno spojováno právě s láskou k něčemu vznešenému. Co do symbolického významu, jméno symbolizuje krásu, bohatství a ušlechtilost, což je také spojováno s aristokracií, tedy vrstvou, která nejčastěji vlastnila koně.
Následující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +12,0 %, což svědčí o poměrně značném nárůstu obliby tohoto jména.
Následující přehled vývoje oblíbenosti křestního jména Filip je sestaven podle údajů ČSÚ, vždy v lednu daného roku.
Filípek, Fíla, Fífa, Filda, Filoun, Filďa, Filis, Fík, Fido, Fifů, Fíloušek, Fílouš
Původ dat:
Viz článek Filip (příjmení)
"Belgie"
"Byzanc"
"Francie"
"Makedonie"
"Starověký Řím"
"Svatá říše římská"
"Sýrie – Judské království"
"Španělsko"
"Švédsko"
"Ženská podoba jména"
"Historické osobnosti"
"Současné osobnosti"

Ján Vojtaššák (14. listopadu 1877, Zákamenné – 4. srpna 1965, Říčany) byl římskokatolický biskup spišský (1921–1965).
Ján Vojtaššák pocházel z Oravy, z početné rolnické rodiny. Měl deset sourozenců. Studoval na gymnáziu v Trstenej a Ružomberku a od roku 1895 teologii v semináři při Spišské Kapitule. Na kněze byl vysvěcený 23. ledna 1901. Jako kněz působil na vícero místech, posléze se stal kapitulním vikářem a rektorem semináře.
Ján Vojtaššák byl jedním z třech slovenských biskupů, kteří byli jmenovaní roku 1920 v nové Československé republice v rámci nahrazení biskupů maďarské národnosti, kteří byli československou vládou vypovězeni ze země. 13. února 1921 jej pak slavnostně vysvětil papežský nuncius Clemente Micara. Ján Vojtaššák byl politicky aktivní, podporoval Andreje Hlinku a jeho snahy o slovenskou autonomii. Po vzniku Slovenského státu roku 1939 byl místopředsedou Štátnej rady.
Asi nejkontroverznější otázkou působení Vojtaššáka jako biskupa a člena Štátnej rady je jeho postoj k deportacím Židů do rukou Třetí říše. Zde ovšem dochází k ostrým rozporům i v primárních zdrojích. Vojtaššák je obviňován z antisemitismu, vypjatého nacionalismu a pasivního přihlížení deportacím. Vatikánský chargé d’affaires Burzio jej tak opakovaně popisoval ve svých zprávách.
Ve zprávě napsal z 31. března 1942: "Msgre. Vojtaššák namísto toho, aby se postavil proti nehumánnímu plánu, zaujal úplně pasívní postoj, omezujíc se na nepodstatné námitky. Potom, v rozhovoru s jiným biskupem, naznačil, že podle jeho mínění by bylo lepší, kdyby se církevní představitelé nemíchali do této otázky, aby nekladli překážky vládě a prezidentovi republiky, že Židé jsou nejhoršími nepřáteli Slovenska, že i tak se budou věci vyvíjet svým směrem… Je těžké dozvědět se pravdu o tom, co se dělo a mluvilo na zasedání vlády; vím však, že Msgr. Vojtaššák má pověst velkého šovinisty." 
Burziův pohled je však zpochybňován. Zejména právě zmíněná zpráva, k Vojtaššákovi asi nejpříkřejší, je zpochybňována s tím, že Burzio byl uveden v omyl (sám ostatně přiznává, že "je těžké dozvědět se pravdu o tom, co se dělo a mluvilo na zasedání vlády"). Např. Václav Vaško upozorňuje na fakt, že Ján Balko, který citovanou schůzi vyvolal právě kvůli otázce Židů, a byl na ní přítomen, opakovaně potvrdil, že Vojtaššák měl zásluhu jednak na tom, že se schůze vůbec konala, a že se na ní důsledně postavil proti deportacím.
Burzio ovšem měl s Vojtaššákem i osobnější zkušenosti, dostal se s ním do ostrého sporu ohledně vyhnání polských kněží z Vojtaššákovy diecéze. Jeho názor v této věci, o které měl rozhodně lepší přehled, než o jednání státní rady, byl jednoznačný - biskup podle něj postupoval na základě vypjatého nacionalistického přesvědčení a jednoznačně nespravedlivě.
Vojtaššák je obviňován též z podílu na arizaci židovského majetku, nicméně toto obvinění bylo po válce odmítnuto ze strany Ministerstva vnitra, které doložilo, že v daném případě se jednalo pouze o to, že biskup vydražil ve veřejné dražbě Baldovské koupele, které sice patřily židovskému majiteli, ovšem důvodem dražby nebyla arizace, ale dluh ve výši 400 000 korun.
Kritici napadající Vojtaššáka za antisemitismus často zamlčují jeho kroky činěné ve prospěch Židů. Vojtaššák je podepsaný pod dvěma pastýřskými listy, které odsoudily protižidovská opatření, ve Státní radě hlasoval proti Židovskému kodexu a když se mu dostal do rukou dopis Rudolfa Vrby, který uprchl z Osvětimi a informoval o tom, co se tam děje, předal jej ministru Machovi s vlastnoruční poznámkou, že "„Bude-li Slovensko pokračovat v deportaci Židů do okupovaného Polska, stane se spolupachatelem vražd“". Tato jeho intervence vedla v danou chvíli k zastavení deportací.
Během postupného osvobozování Československa se velice rychle dostal do konfliktu s československými orgány, které na Slovensku ovládli komunisté, kteří využili situace k omezování církevních struktur či jejich úplné likvidaci. Ján Vojtaššák se stavěl proti uzavírání církevních škol a brzy byl komunistickými předáky označen za jednoho z nejnebezpečnějších odpůrců. Již před únorem 1948 byl dvakrát zatčen a bez obvinění vězněn (květen-září 1945 a krátce v roce 1947), nepodařilo se ale najít nic, zač by mohl být souzen. Československá vláda požádala Svatý stolec o Vojtaššákovo odvolání, ten však odmítl s tím, že pro to není žádný důvod. Po únorovém převratu byl Vojtaššák nejprve internován ve své rezidenci (3. červen 1950) a posléze uvězněn (16. listopad téhož roku). 15. ledna 1951 byl souzen ve vykonstruovaném procesu spolu s biskupy Buzalkou a Gojdičem. Za „úklady proti republice, vyzvědačství, velezradu a vojenskou zradu“ byl odsouzen ke 24 letům těžkého žaláře a dalším trestům (rozsudek v plném rozsahu zrušen v roce 1990). Byl vězněn ve Valdicích, Leopoldově a Ilavě. Pro nemoc mu byl trest přerušen (1956–1958), v říjnu 1963 pak mu byl zbytek trestu prominut. Krátce pobýval v Oravské Lesné, načež byl ze Slovenska vykázán. Zbytek života musel strávit v charitním domově v Senohrabech u Prahy.
Po Jánu Vojtaššákovi je pojmenovaný Kněžský seminář biskupa Jána Vojtaššáka ve Spišské Kapitule – Spišském Podhradí, na kterém on sám studoval.
V roku 1996 byl zahájen beatifikační proces Jána Vojtaššáka, k němuž přímo vyzval papež Jan Pavel II. při své návštěvě na Slovensku v roce 1995. Ján Chryzostom Korec se v homílii na bohoslužbách při příležitosti 35. výročí smrti biskupa Vojtaššáka v Zákamenném vyslovil pro jeho blahořečení a nazval ho „mučedníkem”. I mnoho slovenských věřících považuje biskupa Jána Vojtaššáka za osobu, která žila a zemřela v pověsti svatosti a jeho hrob je navštěvován četnými poutníky. Kritici Vojtaššáka upozorňují, že překážkou blahořečení může být jeho politická angažovanost za existence Slovenského státu.

Ilham Alijev, ázerbájdžánsky İlham Heydər oğlu Əliyev, rusky "Ильхам Гейдарович Алиев" ("Ilcham Gejdarovič Alijev"), (* 24. prosince 1961 v Baku) je ázerbájdžánský politik, prezident Ázerbájdžánu od 31. října 2003.
Ilham Alijev vystudoval dějiny a mezinárodní vztahy v Moskvě, poté v letech 1985 až 1990 tamtéž přednášel. V letech 1991 až 1994 se věnoval podnikání. Jeho otec Hejdar Alijev, který byl dlouholetým prvním tajemníkem Komunistické strany Ázerbájdžánu a od roku 1993 prezidentem země, mu zařídil řadu funkcí. Ilham Alijev byl postupem času jmenován viceprezidentem státní ropné společnosti, předsedou ázerbájdžánského olympijského výboru a zvolen poslancem. Nedlouho před prezidentskými volbami ho 4. srpna 2003 těžce churavějící Hejdar Alijev jmenoval předsedou vlády.
Ve volbách 15. října 2003 byl Ilham Alijev zvolen prezidentem Ázerbájdžánské republiky ziskem 77,97 % hlasů (demokratičnost voleb byla zpochybňována jak opozicí, tak zahraničím tiskem).
Prezidentské volby 15. října 2008 vyhrál podle oficiálních výsledků s 89 % všech hlasů při účasti 77 % voličů. Ale šest hlavních opozičních stran bojkotovalo volby, které podle nich byly zmanipulované a nedemokratické. Také zpráva OBSE kritizovala ázerbájdžánskou vládu za mnohá porušování volebních praktik, např. opozice měla zakázáno pořádat předvolební shromáždění.
Potřetí byl zvolen v prezidentských volbách konaných 9. října 2013, když získal 85 % hlasů. Pozorovatelská mise OBSE označila tyto volby za nedemokratické.
Na základě referenda ze září 2016 bylo prodlouženo funkční období prezidenta z pěti na sedm let a současně vznikla funkce viceprezidenta Azerbajdžánu, kterým byla v únoru 2017 jmenována manželka prezidenta Mehriban Alijeva.
Jeho ženou je Mehriban Alijeva, mají 3 děti: Lejlu, Arzu a Hejdara. Má starší sestru Sevil Alijevu.

Mons. ThDr. Michal Buzalka (18. září 1885, Svätý Anton – 7. prosince 1961, Tábor) byl slovenský římskokatolický kněz a teolog, pomocný biskup trnavské apoštolské administratury.
Na kněze byl vysvěcen ve Vídni 14. července 1908. V roce 1936 se po zřízení bohoslovecké fakulty Univerzity Komenského v Bratislavě stal prvním rektorem jejího kněžského semináře. 15. května 1938 byl v Římě vysvěcený na biskupa jako titulární biskup konenský a přidělen jako pomocný biskup do trnavské apoštolské administratury. Byl též vojenským vikářem.
Za své biskupské heslo si zvolil slova: "Skrze kříž ke světlu".
V rámci represálií KSČ vůči katolické církvi na Slovensku byl 12. července 1950 uvězněn. Po krutém fyzickém a psychickém mučení byl odsouzen ve vykonstruovaném procesu k doživotnímu vězení a dalším trestům (12. leden 1951, spolu s ním byli odsouzeni i biskupové Ján Vojtaššák a Pavol Gojdič a další duchovní). 
V letech 1951-1956 byl vězněný ve Valdicích, Leopoldově, Praze-Ruzyni, Žilině, Ilavě a v Praze-Pankráci. Pro velmi špatný zdravotní stav, zapřičiněný krutým vězněním a mučením mu byl v roce 1956 přerušen výkon trestu. Následně byl internovaný v Domově důchodců v Děčíně a v Charitním domově v Táboře, kde 7. prosince 1961 zemřel. Pohřben je ve svém rodišti ve Svätém Antoně.
V roce 2002 začal proces jeho blahořečení.


Milada Emmerová (* 4. listopadu 1944 Plzeň) je česká lékařka a politička ČSSD, od roku 2012 senátorka v horní komoře za senátní obvod č. 8 – Rokycany.
Mezi roky 1996–2004 a opět 2010–2012 působila jako poslankyně Poslanecké sněmovny, v letech 2004–2005 byla ministryní zdravotnictví a od listopadu 2008 do září 2010 hejtmankou Plzeňského kraje.
V roce 1967 vystudovala všeobecné lékařství na Lékařské fakultě Univerzity Karlovy v Plzni a od promoce pracovala na I. interní klinice Fakultní nemocnice v Plzni, postupně jako sekundární lékařka, odborná asistentka a vedoucí lékařka metabolické jednotky intenzívní péče a léčebné barokomory (od roku 1978). V roce 1972 složila první atestaci z vnitřního lékařství, v roce 1976 složila druhou atestaci z vnitřního lékařství. V roce 1989 obhájila kandidátskou disertační práci na téma "Intenzivní péče o otravy oxidem uhelnatým". V roce 2005 složila atestaci z hyperbarické a letecké medicíny. V roce 1993 se habilitovala prací na téma "Elektrokardiogram u akutní intoxikace oxidem uhelnatým" a do roku 2008 pracovala jako docentka vnitřního lékařství na téže klinice, poté na II.interní klinice FN Plzeň. Od roku 2000 je členkou New York Academy of Sciences.
Milada Emmerová je rozvedená (Ing. Jiří Emmer, 1966–1982), má dvě děti: MUDr. Jiří Emmer (* 1967) a Mgr. Helena Emmerová (* 1979).
Před sametovou revolucí byla členkou KSČ v letech 1967–1989. Působila jako předsedkyně závodní organizace KSČ ve FN Plzeň. Od roku 1994 je členkou ČSSD.
Ve volbách v roce 1996 byla zvolena do poslanecké sněmovny za ČSSD (volební obvod Západočeský kraj). Mandát ve sněmovně obhájila ve volbách v roce 1998 a volbách v roce 2002. V letech 1996–2002 byla místopředsedkyní sněmovního výboru pro sociální politiku a zdravotnictví a v období let 2002–2004 jako jeho předsedkyně. V letech 2000–2002 působila jako místopředsedkyně poslaneckého klubu ČSSD. V září 2004 se spolu s některými dalšími ministry Grossovy vlády vzdala poslaneckého křesla.
V srpnu 2004 se totiž stala ve vládě Stanislava Grosse ministryní zdravotnictví, po jeho rezignaci zasedla i ve vládě Jiřího Paroubka. Připravila koncepci zdravotnictví a reformu financování zdravotní péče, která mimo jiné odmítala růst spoluúčasti pacientů. Také odmítala převod krajských nemocnic na obchodní společnosti. Po protestech soukromých praktických lékařů na zpožďování plateb od pojišťoven ji premiér Paroubek 12. října 2005 odvolal. 19. července 2006 ji vláda schválila jako členku dozorčí rady Všeobecné zdravotní pojišťovny (VZP).
Neúspěšně kandidovala v senátních volbách v listopadu 2004 ve volebním obvodě Plzeň-jih (v 1. kole získal těsnou nadpoloviční většinu kandidát ODS Jiří Šneberger; Emmerová byla s 16,8 % druhá těsně před kandidátkou KSČM). Pracovala pak ve Fakultní nemocnici Plzeň na plný úvazek a na Lékařské fakultě UK v Plzni.
V krajských volbách v říjnu 2008 kandidovala na hejtmanku Plzeňského kraje za ČSSD, která volby vyhrála s 36,37% (65 066 hlasů). Stala se historicky první ženou ve funkci krajské hejtmanky.
Na funkci hejtmanky rezignovala 9. září 2010.
V květnu 2012 oznámila svůj zájem kandidovat v krajských volbách v Plzeňském kraji z pozice volebního lídra Strany práv občanů - zemanovci (SPOZ). Počátkem června se politické grémium ČSSD jednomyslně postavilo proti tomu, aby Emmerová za SPOZ kandidovala. Ta se rozhodla zůstat v sociální demokracii a nekandidovat v krajských volbách za SPOZ.
V senátních volbách na podzim 2012 byla za ČSSD zvolena senátorkou za senátní obvod č. 8 - Rokycany, severní Plzeňsko a část Berounska.

Seznam ministrů zdravotnictví České republiky představuje chronologický přehled osob, členů vlády České republiky, působících v tomto úřadu:

Rott je jméno používané po staletí německy mluvícími společenstvími jihoněmecké kulturní oblasti – Alsasko, Bádensko-Württembersko, také Porýní (Severní Porýní-Vestfálsko), Bavorsko, České země, Rakousko (Vorarlbersko, Tyrolsko, Salcbursko, Horní částečně i Dolní Rakousko). 
obce:
části měst, obcí:

Krabí mlhovina (M1, NGC 1952 či Taurus A) je emisní mlhovina, která se nachází v souhvězdí Býka. Poprvé ji pozoroval John Bevis v roce 1731. Je pozůstatkem supernovy SN 1054, kterou v roce 1054 pozorovali čínští a arabští astronomové. Vydává rentgenové a gama záření o energii vyšší než 30 keV a v tomto oboru je největším dlouhodobým zdrojem energie na obloze. Je vzdálená přes 6500 světelných let (2 kpc) od Země, měří 11 světelných let (3,4 pc) v průměru a zvětšuje se rychlostí asi 1500 kilometrů za sekundu. V centru mlhoviny se nachází Krabí pulsar, rotující neutronová hvězda s průměrem 28-30 km, která vydává pulzy záření ve frekvenci od záření gama po radiové vlny 30,2krát za sekundu.
Krabí mlhovina byla prvním astronomickým objektem, který byl rozpoznán jako pozůstatek supernovy. Je zdrojem radiace, jež slouží ke studiu vesmírných objektů, které mlhovinu zakrývají. V padesátých a šedesátých letech 20. století byla zmapována sluneční koróna pozorováním radiových vln Krabí mlhoviny, které jí procházely. V roce 2003 pak byla pomocí rentgenového záření pocházejícího z Krabí mlhoviny změřena hustota atmosféry Saturnova měsíce Titanu, který proud tohoto záření blokoval.
Vznikla ze supernovy SN 1054, kterou pozorovali čínští a arabští astronomové v roce 1054. Samotná mlhovina byla poprvé pozorována roku 1731 Johnem Bevisem. Nezávisle na tom ji roku 1758 znovuobjevil Charles Messier, který ji pozoroval jako jasnou kometu. Umístil ji na první místo ve svém katalogu. William Parsons ji pozoroval ve čtyřicátých letech 19. století na hradu Birr a pojmenoval ji jako Krabí mlhovinu proto, že mu náčrtek, který namaloval, připomínal kraba.
Na začátku 20. století se pomocí analýzy obrázekgrafií pořízených v rozmezí několika let zjistilo, že se Krabí mlhovina zvětšuje. Sledování expanze pozpátku odhalilo, že na Zemi musela být vidět již před 900 lety. Historické záznamy ukázaly, že novou hvězdu, která byla vidět i přes den, zaznamenali ve stejné poloze na obloze čínští i arabští astronomové v roce 1054. Vzhledem ke své obrovské vzdálenosti musela být denní hvězda, kterou astronomové pozorovali, jedině velkou supernovou, explodující hvězdou, která vyčerpala své zásoby energie z termonukleární fúze a zhroutila se do sebe.
Analýza historických záznamů objevila, že supernova, z které vznikla Krabí mlhovina, se objevila v dubnu nebo na začátku května a v červenci dosáhla jasnosti mezi -7 až -4,5 hvězdné velikosti (takže byla po Měsíci nejjasnějším objektem na obloze). Po dobu dvou let od prvního pozorování ji šlo vidět pouhým okem. Díky záznamům z pozorování v roce 1054 se stala prvním astronomickým objektem, který je spojen s výbuchem supernovy.
V barevném spektru se Krabí mlhovina jeví jako oválné těleso plné vláken a je asi 6 úhlových minut dlouhá a 4 minuty široká (pro srovnání – úplněk má šířku 30 minut). Uprostřed ní se nachází velká modrá oblast. Předpokládá se, že mlhovina má ve třech rozměrech tvar protáhlého sferoidu. Vlákna jsou pozůstatky atmosféry předchozí hvězdy a skládají se většinou z ionizovaného helia a vodíku, ale i uhlíku, kyslíku, dusíku, železa, neonu a síry. Teplota těchto vláken se pohybuje většinou mezi 11 000 a 18 000 K a jejich hustota dosahuje 1300 částic/cm³.
V roce 1953 Josif Šklovskij přišel s teorií, že modrá oblast vzniká převážně synchrotronovým zářením, což je záření způsobené zakřivením dráhy elektronů, které se pohybují až polovinou rychlosti světla. O tři roky později tuto teorii ověřila pozorování. V šedesátých letech se zjistilo, že zakřivení drah elektronů způsobuje magnetické pole vytvářené neutronovou hvězdou ve středu mlhoviny.
I když se Krabí mlhovině dostává velkého zájmu mezi astronomy, její vzdálenost od Země zatím není z důvodu nejasností ve správné metodě měření přesně určena. Snímky pořízené v rozmezí několika let ukázaly pomalé zvětšování mlhoviny a porovnáním tohoto úhlového zvětšení s jeho spektroskopicky určenou rychlostí růstu mohla být odhadnuta jeho vzdálenost. V roce 1973 analýza několika metod používaných k vypočítání vzdálenosti došla k závěru, že vzdálenost mlhoviny od Země je asi 6300 ly. V roce 2008 byla vzdálenost odhadnuta na 2,0 ± 0,5 kpc (6.5 ± 1.6 kly). V současné době se Krabí mlhovina zvětšuje rychlostí 1500 km/s a její nejdelší průměr je zhruba 13 ± 3 světelných let.
Pozorováním expanze mlhoviny pozpátku se zjistilo, že vznikla několik desítek let po roku 1054 a že rychlost expanze se od té doby zvětšila. Předpokládá se, že toto zrychlení má na svědomí energie z pulzaru, který zesiluje magnetické pole, které tlačí vlákna mlhoviny směrem od sebe.
Odhady hmotnosti mlhoviny jsou důležité pro určení hmotnosti předchozí supernovy. Hmotnost vláken mlhoviny (která se skládají z ionizovaných a neutrálních plynů, a to hlavně helia) je odhadnutá na 4,6 ± 1.8 M.
Jednou z mnoha částí Krabí mlhoviny je torus bohatý na helium, který je možné spatřit jako východozápadní pruh procházející přes oblast pulzaru. Skládá se asi z 95 % z helia a zatím se nepodařilo poskytnout vhodné vysvětlení jeho struktury.
Ve středu Krabí mlhoviny jsou dvě nejasné hvězdy, z nichž jedna má na svědomí existenci mlhoviny. To objevil v roce 1942 Rudolphem Minkowskim, který si všiml, že má velmi neobvyklé barevné spektrum. V roce 1949 se zjistilo, že oblast okolo hvězdy je silným zdrojem rádiového záření, v roce 1963 pak to, že je zdrojem i silného rentgenového záření, a v roce 1967 byla prohlášena za jeden z nejzářivějších objektů na obloze v oblasti gama záření. Poté se v roce 1968 zjistilo, že hvězda záření vydává v rychlých pulzech, a stala se tak jedním z prvních objevených pulsarů.
Pulsary jsou zdroje silného elektromagnetického záření, které vydávají v krátkých a pravidelných pulzech několikrát za sekundu. Při svém objevení v roce 1967 byly velkou záhadou, tým, který objevil první pulsar, dokonce uvažoval, že by to mohl být signál od vyspělé civilizace. Objev pulsaru uprostřed Krabí mlhoviny byl ale silným důkazem, že vznikají výbuchem supernovy. Dnes je vědci chápou jako rychle se otáčející neutronové hvězdy, jejichž silné magnetické pole soustřeďuje jejich záření do úzkých paprsků.
Krabí pulsar měří nejspíše 28–30 km v průměru a vydává pulzy záření každých 33 milisekund. Vlnová délka záření je v rozmezí od rádiových vln po rentgenové záření. Jako u všech izolovaných pulzarů se perioda jeho rotace postupně zmenšuje. Občas se tato perioda prudce změní, což je nejspíše způsobeno náhlými změnami uvnitř neutronové hvězdy. Energie vyloučená zpomalením pulsaru je obrovská a pohání vyzařování synchrotronní radiace Krabí mlhovinou, jejíž celkový zářivý výkon je asi 75 000krát větší než zářivý výkon Slunce.
Extrémní výkon pulzaru vytváří neobvykle dynamickou oblast ve středu Krabí mlhoviny. Většina astronomických těles se vyvíjí tak pomalu, že změny jsou vidět jen v rozmezí několika let, změny vnitřní části této mlhoviny jsou vidět každých několik dní.
Supernova může vzniknout ze dvou typů hvězd: bílého trpaslíka nebo obrovské hvězdy. V supernově typu Ia bílý trpaslík shromažďuje hmotu z okolí, až nakonec dosáhne Chandrasekharovy meze a exploduje; v typu Ib a Ic a typu II původní velké hvězdě dojde palivo, takže nemůže provádět termonukleární fúzi, zhroutí se do sebe a dosáhne tak obrovské teploty, že exploduje. Přítomnost pulsaru v Krabí mlhovině znamená, že vznikla ze supernovy typu Ib, Ic nebo II, protože typ Ia pulsary nevytváří.
Teoretické modely explozí supernov naznačují, že hvězda, z které nakonec vznikla Krabí mlhovina, musela mít hmotnost mezi 9 a 11 M. Hvězdy s hmotností menší než 8 M jsou nejspíše moc malé na to, aby daly vznik supernově, a místo toho vytvoří planetární mlhovinu. Naopak z hvězdy o hmotnosti větší než 12 M by vznikla mlhovina s jiným chemickým složením, než má Krabí mlhovina.
Významný problém ve zkoumání Krabí mlhoviny je ten, že součet hmotnosti mlhoviny a pulsaru je mnohem menší než předpovídaná hmotnost původní hvězdy. Otázka, kam se poděla zbylá hmota, zatím není vyřešená. Hmotnost mlhoviny se odhaduje měřením vydaného světla a spočtením k tomu potřebné hmotnosti pomocí naměřené teploty a hustoty mlhoviny. Odhady jsou v rozmezí 1–5 sluneční hmotnosti a všeobecně se uznává hmotnost 2–3 M. Hmotnost neutronové hvězdy se odhaduje na něco mezi 1,4 a 2 M.
Převládající teorie pro vysvětlení chybějící hmotnosti je ta, že podstatnou část hmotnosti původní hvězdy odnesl hvězdný vítr před výbuchem supernovy. To by ale vytvořilo okolo mlhoviny „obal“, jehož existenci se zatím pomocí pozorování prokázat nepodařilo.
Krabí mlhovina se nachází zhruba 1½° mimo rovinu ekliptiky. To znamená, že Měsíc – a občas nějaká planeta – přechází před mlhovinou nebo ji zakrývá. Slunce před ní nepřechází, ale její koróna ano. Tyto přechody a zákryty se využívají k analýze mlhoviny i těles, které před ní přecházejí, pozorováním změny záření vydávaném mlhovinou.
K mapování rentgenového záření Krabí mlhoviny se používají přechody Měsíce. Před spuštěním rentgenových dalekohledů, jako je rentgenová observatoř Chandra, měla rentgenová pozorování velmi malé úhlové rozlišení, ale když před mlhovinou přechází Měsíc, je její pozice známá velmi přesně, a tak se změny v záření mlhoviny dají použít k mapování rentgenového záření. Při prvním pozorování rentgenového záření Krabí mlhoviny se k určení přesné polohy jeho zdroje využil zákryt Měsícem.
Sluneční koróna projde před Krabí mlhovinou každý červen. Rozdíly v rádiovém záření mlhoviny při této události se používají k určení hustoty a struktury koróny. První pozorování prokázala, že koróna sahá do mnohem větší dálky, než se předtím myslelo. Pozdější pozorování objevila v koróně místa s výrazně odlišnými hustotami.
Výjimečně před Krabí mlhovinou přejde Saturn. V roce 2003 se tak stalo poprvé od posledního přechodu v roce 1296, k dalšímu dojde až v roce 2267. Vědci použili rentgenovou observatoř Chandra k pozorování Saturnova měsíce Titanu, když přecházel před mlhovinou. Objevili, že „stín“ Titanova rentgenového záření je větší, než jeho pevný povrch, a to v důsledku pohlcování rentgenového záření jeho atmosférou. Tato pozorování ukázala, že výška Titanovy atmosféry je 880 km. Přechod samotného Titanu nebylo možné pozorovat, protože Chandra zrovna prolétávala Van Allenovými pásy.

Galaxie v Andromedě je spirální galaxie vzdálená přibližně 2,5 milionů světelných let (2,4×10 km) od Země v souhvězdí Andromedy. Je také známá pod označením Messier 31, M31 a NGC 224, ve starší astronomické literatuře má často označení Velká mlhovina v Andromedě. Galaxie v Andromedě je nejbližší spirální galaxie od naší Mléčné dráhy, ale není nejbližší galaxií. Má jméno po oblasti hvězdné oblohy, ve které se nachází, a která je pojmenovaná po mytologické princezně Andromedě. Galaxie v Andromedě je největší galaxie z Místní skupiny galaxií, která také obsahuje naši Mléčnou dráhu, Galaxii v Trojúhelníku a přibližně 30 dalších menších galaxií. Přestože je největší, nemusí být nejhmotnější, nedávná zjištění naznačují, že Mléčná dráha obsahuje více temné hmoty, a proto může být nejhmotnější galaxií v Místní skupině. Pozorováním Spitzerova vesmírného dalekohledu bylo zjištěno, že v galaxii M31 se nachází bilion (10) hvězd, což je nejméně dvojnásobný počet hvězd Mléčné dráhy, jejichž počet se odhaduje na 200 až 400 miliard.
Hmotnost galaxie v Andromedě se odhaduje na 7,1×10 Sluncí.
Studie z roku 2009 odhadla, že Mléčná dráha a M31 mají přibližně stejnou hmotnost, jiná studie z roku 2006 odhadla hmotnost naší galaxie na přibližně 80 % hmotnosti galaxie v Andromedě. Očekává se, že obě galaxie se za 3,75 miliardy let začnou spojovat a pravděpodobně vytvoří obří eliptickou galaxii.
Galaxie má zdánlivou hvězdnou velikost 3,4, je jedním z nejjasnějších objektů Messierova katalogu, lze ji spatřit pouhým okem za bezměsíčné noci, i při pohledu z oblastí s malým světelným znečištěním. Na fotografiích pořízených větším dalekohledem se jeví šestkrát větší než Měsíc v úplňku, viditelná pouhým okem nebo malým dalekohledem či triedrem je ale pouze její centrální oblast.
První doložený záznam o pozorování Galaxie v Andromedě pochází z roku 964, kdy ji ve své "Knize stálic" katalogizoval perský astronom as-Súfí, který ji popsal jako mlhavý obláček a nazval ji "Malý mrak". Galaxie však zřejmě byla pozorována podstatně dříve. Na mapách hvězdné oblohy z tohoto období je označena jako "malý obláček". První popis objektu na základě pozorování dalekohledem pochází od německého astronoma Simona Maria z 15. prosince 1612. Charles Messier katalogizoval galaxii pod označením Messier 31 v roce 1764 a její objev nesprávně připsal Simonu Mariovi, nebylo mu známo dílo as-Sufího. V roce 1785 astronom William Herschel zaznamenal slabý načervenalý odstín v jádře M31. Věřil, že je nejbližší ze všech "velkých mlhovin" a na základě barvy a velikosti mlhoviny nesprávně usoudil, že není vzdálena více než 2 000 krát od Země než Sirius.
William Huggins v roce 1864 pozoroval spektrum M31 a poznal, že se liší od spektra plynných mlhovin. V spektru M31 se zobrazuje kontinuita frekvencí, které se překrývají s tmavými spektrálními čarami a které napomáhají určit chemické složení objektu. Spektrum mlhoviny v Andromedě bylo velmi podobné spektru jednotlivých hvězd, a z toho bylo možné usoudit, že M31 má hvězdnou povahu. V roce 1885 byla pozorována v M31 supernova (označená jako S Andromedae), první a zatím jediná supernova pozorovaná v této galaxii. V té době byla M31 považována za blízký objekt, takže za příčinu nebyla považována nova, a mnohem méně jasný objekt nesouvisející s novou a objekt byl pojmenován "Nova 1885".
První fotografie M31 byly pořízeny v roce 1887 Isaacem Robertsem v Anglii v jeho soukromé observatoři v Sussexu. Dlouhotrvající expozice poprvé umožnila spatřit spirální strukturu galaxie.
V té v době se věřilo, že objekt je mlhovinou v naší galaxii, a proto i Roberts měl mylnou představu, že M31 a podobné spirální mlhoviny jsou ve skutečnosti vznikající planetární soustavy s planetami. Radiální rychlost objektu vzhledem k naší Sluneční soustavě byla poprvé změřena v roce v roce 1912 Vesto Slipher na Lowellově observatoři pomocí spektroskopie. Výsledkem byla největší rychlost, která zaznamenána ve své době, 300 kilometrů za sekundu, pohybující se směrem k Slunci.
Ještě v 17. století ji Christiaan Huygens považoval za "otvor do oblohy", kterým je možno vidět do "prostorů nad oblohou". Edmund Halley se domníval, že jde o otvor, kterým k nám proniká "světlo z věčného dne" – tedy světlo, které podle Bible vzniklo první den. 15. prosince 1612, ji německý astronom Simon Marius poprvé pozoroval dalekohledem, který ji popsal, ale nepodařilo se mu rozlišit spirální ramena na jednotlivé hvězdy. Mayrův popis převzal Charles Messier, který ji zařadil do svého katalogu jako M31. V roce 1923 poprvé určil Edwin Hubble její vzdálenost za pomoci cefeid. Tímto objevem bylo dokázáno, že M31, ale i další "spirální mlhoviny" (tak se dříve galaxiím říkalo), jsou obrovské systémy mnoha milionů hvězd, tak jako naše Galaxie. Jednotlivé hvězdy se – v okrajových částech – podařilo rozlišit roku 1922 Edwinu Hubbleovi; v jádře galaxie je rozlišil W. Baade v roce 1944.
V roce 1917 americký astronom Heber Curtis pozoroval novu v M31. Prohledal starší fotografické záznamy a objevil 11 dalších nov. Curtis si všiml, že novy jsou v průměru o 10 magnitud slabší než ty, které se vyskytly jinde na obloze. Proto přišel s odhadem vzdálenosti objektu 500 tisíc světelných let (3,2×10 AU). Stal se stoupencem hypotézy tzv. "ostrovních vesmírů", díky které se došlo k poznání, že spirální mlhoviny jsou skutečně nezávislé galaxie.
V roce 1920 se konala Velká debata mezi Harlowem, Shapleym a Curtisem o povaze naší Galaxie, spirálních mlhovinách a rozměrech vesmíru. Na podporu svého tvrzení, že Velká mlhovina v Andromedě (M31) je galaxie mimo naši Mléčnou dráhu Curtis poznamenal, že se v ní nachází tmavé pruhy, které se podobají prachovým mračnům v naší vlastní Galaxii, stejně jako její výrazný Dopplerův jev. V roce 1922 Ernst Öpik představil velmi elegantní a jednoduchou astrofyzikální metodu k odhadu vzdálenosti M31. Jeho výsledek umístil mlhovinu v Andromedě daleko mimo naší Galaxii do vzdálenosti asi 450 tisíc parseků, což je asi 1,5 miliónu světelných let. Edwin Hubble ukončil debatu v roce 1925, kdy identifikoval poprvé na astronomických fotografiích M31 proměnné hvězdy cefeidy. Fotografie byly vytvořeny s použitím Hookerova dalekohledu o průměru 2,5 metru na observatoři na Mount Wilsonu, což umožnilo přesně určit vzdálenost Velké mlhoviny v Andromedě. Hubblova měření přesvědčivě prokázala, že není shlukem hvězd a plynu v naší Galaxii, ale je zcela oddělenou galaxií se nacházející se ve značné vzdálenosti od Mléčné dráhy.
M31 hraje důležitou roli ve vědeckých studiích o galaxiích, jelikož je nejbližší spirální galaxií (i když není nejbližší galaxií). V roce byl 1943 Walter Baade prvním vědcem, kterému se podařilo rozlišit hvězdy v centrální oblasti galaxie v Andromedě. Na základě svých pozorování této galaxie, byl schopný rozpoznat dva odlišné populace hvězd na základě jejich metalicity, našel mladé, rychlé hvězdy v disku galaxie populace I a starší, červené hvězdy ve galaktické výduti populace II. Toto názvosloví bylo následně přijato i pro hvězdy v naší Galaxii, a i v jiných galaxiích. (Na existenci dvou odlišných populací hvězd bylo poukázáno dříve Janem Oortem). Walter Baade také zjistil, že v galaxii existují dva typy cefeid, což mělo za následek v zdvojnásobení odhadu vzdálenosti M31, stejně jako ostatních galaxií a vzdáleností ve vesmíru.
Radiové emise z galaxie v Andromedě byla poprvé zaznamenána Hanburym Brownem a Cyrilem Hazardem v Jodrell Bank Observatory pomocí 218 palcového Transit teleskopu, objev byl publikován v roce 1950. (Dřívější pozorování byla uskutečněna průkopníkem radioastronomie Grotem Reberem v roce 1940, ale byla neprůkazná, a jak se později ukázalo, byla řádově příliš vysoká). První radiové mapy galaxie v Andromedě byly zveřejněny v roce 1950 Johnem Baldwinem a spolupracovníky z Cambridge Radio Astronomy Group. Jádro Galaxie v Andromedě má v radioastronomii označení 2C 56 v radioastronomickém 2C katalogu. V roce 2009 byla pravděpodobně objevena první planeta v galaxii v Andromedě. Kandidát na planetu byl detekován pomocí techniky mikročoček, kdy vzniká deformace světla při jeho průchodu poblíž hmotného objektu.
Odhad vzdálenosti k Galaxii v Andromedě byl zdvojnásoben roku 1953, kdy bylo zjištěno, že existují dvě populace cefeid. V roce 1990 bylo provedeno měření vzdálenosti pomocí červených obrů, velkého souboru červených polních hvězd ("red clump stars"), které družice Hipparcos používala ke kalibraci vzdálenosti cefeid.
Podle práce týmu astronomů z roku 2010, byla M31 stvořena z kolizí dvou menších galaxií v době před 5 až 9 miliardami let.
Dokument zveřejněný v roce 2012 nastínil základní historii M31 od jejího vzniku. Podle něho galaxie v Andromedě vznikla zhruba před 10 miliardami let sloučením mnoha menších protogalaxií, čímž vznikla galaxie, která byla menší, než kterou můžeme spatřit dnes.
Nejvýznamnější událostí v dávné historii M31 bylo výše uvedené sloučení galaxií, které nastalo přibližně 8 miliardami lety. Tato kolize vytvořila většinu z jejich na kovy bohatých hvězd v halu galaxie a v rozšířeném disku galaxie. Během této epochy byla tvorba hvězd velmi vysoká, do té míry, že se stala "Luminous Infrared Galaxy", svítivou infračervenou galaxií na dobu přibližně 100 miliónů let.
Před 2 až 4 miliardami lety měla Galaxie v Andromedě s Galaxií v Trojúhelníku velmi těsné přiblížení. Tato událost byla příčinou vzniku mnoha hvězd v disku Galaxie v Andromedě a dokonce byla příčinou vzniku některých jejich kulových hvězdokup. Byl také narušen vnější disk Galaxie v Trojúhelníku.
Aktivita tvorby hvězd v průběhu posledních 2 miliard let byla mnohem nižší než v minulosti. Galaxie měla interakce se satelitními galaxiemi, jako je M32 a M110, a dalšími, které již pohltila a které vytvořily struktury, jako je obří proud hvězd v Andromedě, který vznikl sloučením s jinou galaxií před zhruba 100 miliony let a která je příčinou rotujícího disku plynu nalezeného v centru M31, stejně jako přítomnost relativně mladé (100 milionů let) hvězdné populace v centru galaxie. Od této doby tvorba hvězd prakticky ustala, teprve v nedávné době byla znovu obnovena.
Galaxie v Andromedě je, po naší Galaxii, nejprozkoumanějším vesmírným objektem. Má průměr kolem 150 000 – 200 000 ly. Obsahuje více než 450 miliard hvězd. Je dvakrát větší a přibližně stejně hmotná jako naše Galaxie. Rovina galaxie je odkloněná od zorného směru o 15°, díky čemuž plně nevyniknou její spirální ramena. Vzhledem k velikosti galaxie je její jádro poměrně malé – jen 15×30 ly. Jádro rotuje jako tuhé těleso, dynamicky nezávisle na ostatních částech galaxie. Perioda rotace jádra je 310 milionů roků. Ve větších vzdálenostech rychlost rotace nejprve klesá a potom se opět zvětšuje. Maximální rychlost rotace dosahuje galaxie ve vzdálenosti 42 tisíc ly od jádra – zde dosahuje rotace rychlosti 300 km/s. Z jádra vycházejí dvě dlouhá hlavní spirální ramena. Z posuvu jejich spektrálních čar je možno pomocí Dopplerova posunu vypočítat, že Galaxie v Andromedě se k té naší přibližuje rychlostí 266 km/s. To znamená, že se za 1 až 5 miliard let obě galaxie srazí, čímž vznikne jediná galaxie. Srážky galaxií nejsou ve vesmíru ničím neobvyklým. Již samo jádro M31 naznačuje, že i tato galaxie vznikla srážkou dvou menších galaxií. V Místní skupině je M31 spolu s Mléčnou dráhou nejhmotnější a těžiště celé skupiny se nachází mezi nimi.
Galaxie v Andromedě je tedy velmi podobná Mléčné dráze. Jde o stejný typ. M31 obsahuje také hvězdy hlavní posloupnosti, obry, veleobry, cefeidy, trpaslíky, otevřené hvězdokupy i mezihvězdnou hmotu. V ramenech jsou i modří obři a veleobři a každoročně se v ní pozoruje 30 nov. V jádře se nachází také stovky kulových hvězdokup.
Podobně jako Mléčná dráha, má i M31 satelitní galaxie, které ji obíhají. Dvěma nejvýznamnějšími jsou M32 (NGC 221 a M110 (NGC 205). Dalšími satelity jsou NGC 185, NGC 147, Andromeda I, Andromeda II, Andromeda III, Andromeda IV, Andromeda V, Andromeda VI, Andromeda VII, Andromeda VIII, Andromeda IX a Andromeda X. Stále není jisté, zda také Galaxie v Trojúhelníku není satelitem M31.
Galaxii M31 je možno vidět v souhvězdí Andromedy poblíž hvězdy ν And, jako slabý mlhavý obláček 4,8 magnitudy. Pouhým okem i malým dalekohledem jsou však vidět jen centrání nejjasnější část. Galaxii lze pouhým okem spatřit i na místě se světelným znečištěním stupně B7, zkušený pozorovatel může tuto galaxii vidět za dobré noci i při B8, ovšem zde je viditelná jen velmi slabě). Spirální ramena lze objevit až s pomocí silnějších přístrojů. Nejjasnější hvězdy dosahují 18 magnitudy a lze je tedy rozeznat za pomoci fotografie s dlouhou expozicí. Ovšem čas od času nějaká nova překročí tuto hodnotu, jako tomu bylo např. v roce 1885, kdy v galaxii v Andromedě vzplanula dokonce supernova, která dosáhla 6 magnitudy, a byla tedy na hranici viditelnosti pouhým okem.

Vojenský řád Kristův ("Ordem Militar de Cristo"), původně Řád rytířů našeho Pána Ježíše Krista ("Ordem dos Cavaleiros de Nosso Senhor Jesus Cristo"), je původem portugalský rytířský řád založený v souvislosti se zánikem templářů králem Dinisem asi v roce 1317 či 1318 a potvrzený papežskou bulou "Ad ea ex quibus" ze 14. března 1319. Převzal portugalské majetky templářů a snad i část jejich členů.
Koncem 14. a v průběhu 15. století se řád stal významnou vojenskou silou s aktivitami v severní Africe a pod vedením portugalského prince Jindřicha Mořeplavce, který se stal světským správcem řádu v roce 1420, se podílel na námořních výpravách a objevech (jakož i souvisejících mezinárodních obchodech), které z Portugalska učinily jednu z nejbohatších evropských zemí té doby.
S postupem doby se řád dostal pod přímý vliv portugalské koruny a od roku 1495 bylo velmistrovství řádu spojené s funkcí krále. Tento vývoj také přispíval k postupnému zesvětšťování řádu.
Asi od přelomu 15. a 16. století (tato otázka není dosud příliš objasněna) začali papežové udělovat Kříž Kristův — původně zřejmě jako samostatné vyznamenání, které však brzy začalo být zaměňováno s portugalským řádem, a stalo se základem přesvědčení, rozšířeného zejm. v 18. století, že papež může samostatně ustavovat členy Řádu Kristova bez ohledu na jeho velmistra.
To se samozřejmě setkalo s prudkým odporem Portugalska a je znám jeden případ, kdy byl takovýto „papežský“ rytíř (francouzský architekt italského původu Giovanni Servandoni) v Portugalsku uvězněn za nošení insignií Řádu.
V souvislosti s brazilsko-portugalským historickým vývojem v 19. století byl od roku 1822 udělován Řád Kristův brazilskými císaři jako samostatný řád, a to až do jeho zrušení republikánskou ústavou z roku 1891.
V roce 1789 byl Řád Kristův reformován a plně sekularizován královnou Marií I. a v současnosti je pod názvem "Ordem Militar de Cristo" jedním z nejvyšších vyznamenání Portugalské republiky, udělovaným za výjimečné a mimořádné zásluhy v nejvyšších vládních, diplomatických, soudních či správních funkcích. Je udělován v pěti stupních – velkokříž, velkodůstojník, komandér, důstojník a rytíř.
Zároveň existuje pod názvem "Nejvyšší řád našeho Pána Ježíše Krista" i původně papežská „větev“ řádu jako nejvyšší papežské vyznamenání, které je vyhrazeno pouze katolickým hlavám států a udílené jen za velmi mimořádných okolností.

Městský obvod Praha 6 se spádovým centrem v Dejvicích a Bubenči poprvé existoval v letech 1949–1960 jako jeden z 16 městských obvodů, podruhé byl v odlišném vymezení ustaven zákonem o územním členění státu s účinností od 1. července 1960 jako jeden z 10 městských obvodů. V letech 1968–1974 byl rozšířen o území dalších obcí připojených k Praze. Od roku 1990 byl předefinován výčtem městských částí.
Městská část Praha 6 byla ustavena s účinností od 24. listopadu 1990 jako jedna z 56, později 57 městských částí. Její území zahrnuje centrální část městského obvodu Praha 6 (bez území obcí připojených k Praze od roku 1968). Jako správní obvod Praha 6 je označeno celé území, pro které má úřad městské části Praha 6 některé přenesené působnosti státní správy, t. j. téměř celé území obvodu Praha 6 s výjimkou městské části Praha-Řepy.
Poprvé existoval obvod Praha 6 označený arabskou číslicí v rámci šestnáctiobvodového uspořádání Prahy v období 1. dubna 1949 – 30. června 1960 na základě vládního nařízení č. 79/1949 Sb. Tvořily jej Dejvice, Sedlec, Veleslavín, Vokovice a části Holešovic-Buben, Hradčan, Dolní Liboce, Střešovic a Bubenče.
Základem obvodu Praha 6 byl dosavadní obvod Praha XIX – Dejvice, který byl zaveden k 17. lednu 1923 na základě vládního nařízení č. 7/1923 Sb. a zahrnoval celé čtvrti Dejvice, Bubeneč, Sedlec, Vokovice a Veleslavín. Část Holešovic-Buben pocházela z obvodu Praha VII – Holešovice-Bubny, hradební pásmo z obvodu Praha IV – Hradčany, části Dolní Liboce a Střešovic z obvodu Praha XVIII – Břevnov, naopak část Bubenče z dosavadního obvodu XIX byla začleněna do nového obvodu Praha 7.
Od 11. dubna 1960 zákon č. 36/1960 Sb. vymezil v Praze 10 obvodů. Jedním z nich je i obvod Praha 6. Ten vznikl v podstatě sloučením dosavadních obvodů Praha 6 (viz výše) a Praha 5 (Břevnov a zbylé části Dolní Liboce a Střešovic, pozůstatek někdejšího obvodu XVIII.).
11. července 1960 přibyla do obvodu nově připojená obec Ruzyně, současně došlo i k úpravě hranic s některými sousedícími mimopražskými obcemi (Přední Kopanina, Nebušice, Lysolaje). K 1. lednu 1968 se obvod rozšířil o nově připojené obce Řepy, Nebušice, Lysolaje a Suchdol. Roku 1970 byly připojeny k pražským katastrálním územím části katastrálních území několika sousedících mimopražských obcí pro účely letiště Ruzyně. V rámci rozšiřování Prahy zákonem ČNR č. 31/1974 Sb. od 1. července 1974 přibyla do Prahy 6 Přední Kopanina. Na rozdíl od Ruzyně si všechny další části, připojené od roku 1968, zachovaly vlastní úřady a samosprávu.
V současné době obvod zahrnuje městské části Praha 6, Praha-Přední Kopanina, Praha-Nebušice, Praha-Lysolaje, Praha-Suchdol a Praha 17 (Řepy).
Sousedí s městskými obvody Praha 5, Praha 1, Praha 7, Praha 8 a s obcemi Roztoky, Únětice, Horoměřice, Statenice, Tuchoměřice, Kněževes, Dobrovíz a Hostivice v okrese Praha-západ. Od roku 1990 není jednotkou územní samosprávy ani obecné státní správy, ale je značen na tabulích územní orientace a jsou podle něj nadále organizovány například justice nebo pošta.
Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 vymezily městskou část Praha 6.
Zahrnuje celá katastrální území Ruzyně, Liboc, Veleslavín, Vokovice, Dejvice, Střešovice a části katastrálních území Břevnov, Sedlec, Bubeneč a Hradčany.
Sousedí s městskými částmi Praha-Přední Kopanina, Praha-Nebušice, Praha-Lysolaje, Praha-Suchdol, Praha-Troja, Praha 7, Praha 1, Praha 5 a Praha 17 (Řepy) a s obcemi Horoměřice, Tuchoměřice, Kněževes, Dobrovíz a Hostivice v okrese Praha-západ.
Seznam starostů městské části:
Městská část Praha 6 vykonává přenesenou působnost státní správy i pro městské částí Praha-Přední Kopanina, Praha-Nebušice, Praha-Lysolaje, Praha-Suchdol, tj. pro celé území obvodu Praha 6 s výjimkou městské části Praha 17 (Řepy).
Od roku 2008 je Bayreuth partnerské město.
V Praze 6 sídlí několik vysokých škol:
i středních škol:

Socha Svobody, anglicky Statue of Liberty, plným názvem "Liberty Enlightening the World" (z francouzského" La Liberté éclairant le monde" čili „Svoboda přinášející světlo světu“) je socha stojící na Ostrově svobody u New Yorku v USA. Ačkoliv by katastrálně měl náležet do Hudson County, New Jersey, od roku 1664 je Ostrov svobody součástí New Yorku.
Socha je vysoká 46 metrů, spolu s 47metrovým podstavcem je tedy vrchol pochodně ve výšce 93 metrů nad zemí. Socha váží 205 tun, v obvodu má 10,6 metru, ústa mají šířku 91 centimetrů. Pravá paže, držící pochodeň, je dlouhá 12,8 metru; jen ukazováček je dlouhý 2,4 metru. U nohou Sochy svobody leží rozťatá pouta tyranie. V levé ruce drží socha desky představující vyhlášení nezávislosti, je na nich nápis JULY IV MDCCLXXVI (4. července 1776, den vyhlášení Deklarace nezávislosti). I její koruna se sedmi paprsky je symbolem svobody, kterou má vyzařovat přes sedm moří do sedmi kontinentů.
u nohou je vyryto poselství sochy samé, jako úcta k novinářce Emmě Lazarusové která díky tomuto textu pomohla naplnit sbírku pro vybudování podstavce sochy
"„"Dej mi své ubohé, unavené,'
'své schoulené masy toužící volně dýchat,'
ten žalostný nadbytek tvých přeplněných břehů.'
'Pošli je sem, zmítané bouří a bez domova,'
'pro ně já pozvedám pochodeň u zlatých dveří!“'
"-Emma Lazarus"
Socha Svobody připomíná přátelství a pomoc, kterou Francie poskytla americkým osadníkům v jejich boji za nezávislost na Velké Británii započatém v roce 1776. Pouze Francie totiž poslala do Ameriky své vojáky. Francouzi chtěli také sochou Svobody vyjádřit sympatie nové republice vzniklé za Atlantským oceánem. Socha stojí na ostrůvku před New Yorkem od roku 1886. Bez podstavce měří po vrchol pochodně 46 m, s podstavcem ční do výšky 93 m. Dnes existuje její zmenšená kopie v Paříži jako připomínka jejího francouzského původu.
Nosnou konstrukci sochy Svobody navrhl a zkonstruoval známý francouzský stavitel, mimo jiného také pařížské Eiffelovy věže - Gustave Eiffel. Nejprve sochař Frédéric Auguste Bartholdi navrhl malý hliněný model, který měl výšku dospělého člověka. Druhý model byl vysoký tři metry. Třetí model udělali tak, aby byl čtyřikrát menší než socha ve skutečnosti. Čtvrtý a poslední model začali vyrábět ve skutečné velikosti. Podle modelu byla pak vytvořena socha z měděného plechu upevněného na ocelové nosné konstrukci.
Hlava byla dokončena až nakonec. Podle jedné z verzí byla Bartholdimu modelem pro ženskou tvář jeho matka Charlotte Bartholdi (1801-1891), podle jiné Isabella Eugenie Boyerová, vdova po proslulém výrobci šicích strojů Isaaku Singerovi.
Hotová socha byla 4. července 1886 v Paříži slavnostně předána americkému velvyslanci, poté byla rozložena na části, které se do New Yorku dopravily na francouzské lodi. V newyorském přístavu se poté dva roky sestavovala; měděné kusy byly obepnuty kovovými pásy, které bránily poškození. Sestavená socha pak byla umístěna na podstavec, který navrhl americký architekt Richard Morris Hunt.
Časem se socha stala symbolem Ameriky. Během století, které uběhlo od jejího darování, došlo však zároveň k jejímu značnému poškození; zrekonstruována byla díky veřejným sbírkám. Při oslavě stého výročí vztyčení sochy na Liberty Islandu – Ostrově svobody, jak byl později přejmenován z původního Bedloe’s Island) –, přísahalo vrchnímu soudci Warrenu E. Burgerovi věrnost Spojeným státům 5 000 nových Američanů. Dalších 20 000 lidí se ve stejnou chvíli stalo americkými občany díky satelitnímu přenosu.
V roce 1984 byla socha Svobody zapsána na Seznam světového kulturního dědictví UNESCO.
Pokud jde o sochy, není socha Svobody ani zdaleka nejvyšší volně stojící postavou světa. Kupříkladu památník "Matka vlast volá" na Mamajevově mohyle ve Volgogradu měří od paty k hlavě bez podstavce 52 m a po špičku meče 85 m. Největší na světě vůbec je "Čung-jüan ta-fu", socha Buddhy v Číně, která dosahuje 208 m (z toho podstavce 80 m).
Sochu svobody lze navštívit; představuje jednu z hlavních turistických atrakcí New Yorku. Výhled se návštěvníkům naskýtá z jejího podstavce, dále lze vystoupat schodištěm až na čelenku sochy a druhá větev schodů vede dokonce až k pochodni. Výhled z čelenky byl od roku 2001 uzavřen jako reakce na teroristické útoky 11. září 2001. Ke znovuotevření došlo v průběhu roku 2009, je však potřeba se registrovat dlouho (i několik měsíců) předem. Pochodeň je veřejnosti nepřístupná od roku 1916.

Prievidza (maďarsky "Privigye", německy "Priwitz") je okresní město v Trenčínském kraji na Slovensku. Žije zde 48 134  obyvatel.
Město leží na řece Nitra, v hornonitranské kotlině, nedaleko dalšího známého lázeňského města s krásným zámkem, Bojnice. Město je obklopené i horami (Malá Fatra), z nichž nejvyšší a rozhodně i nejkrásnější je Kľak. Dříve se zde těžilo hnědé uhlí a to se těží dodnes. Stále zde také sídlí některá důležitá odvětví průmyslu, jako např. dřevozpracující, konzervárenský a kožedělný, V blízkém městě Nováky sídlí gigantický chemický komplex.
První zmínka o dnešním městě je z roku 1113, městská práva získala pak až v roce 1383 a stala se významným centrem jak řemesel, tak i obchodu. Ve 14. století zde vznikl gotický kostel Nanebevzetí Panny Marie a na konci 17. století klášter.
Seznam slovenských měst

Busta, spisovný tvar také bysta, je sochařské ztvárnění hrudníku, ramen a hlavy, obvykle umístěné na podstavci. Busta dává vyniknout individualitě ztvárněného jedince. Bývá vytvořena zpravidla z mramoru, bronzu, nebo z jiného trvanlivého materiálu, případně ze dřeva.
Slovo, převzaté z francouzského "buste" a italského "busto", snad pochází z antického latinského výrazu "bustum", označujícího původně „žároviště“ (místo, kde byli spalováni mrtví), později 'hrob' na takovém místě a přeneseně jeho plastickou výzdobu.

Příjmení Šrámek nosí více různých osobností :

Video Graphics Array (VGA) je počítačový standard pro počítačovou zobrazovací techniku, vydaný roku 1987 společností IBM. VGA patří do rodiny starších video standardů IBM. Jedná se o nástupce starších grafických adaptérů EGA a CGA. MCGA, vyvinutý také společností IBM, je primitivnější verze VGA.
SVGA je rozšíření standardu VGA, vydaný Video Electronics Standards Association (VESA).
Příklad režimů:
Nejpoužívanější textové režimy ve standardu VGA jsou 80×25 a 40×25. V tomto případě se ovšem nejedná o počet pixelů na obrazovce, ale o znaková políčka. Každé políčko zobrazuje jeden znak ASCII a ke každému znaku je přiřazen jeden byte atributu. V atributu znaku je možné nastavit jednu z 16 barev textu a 8 barev pozadí pro každé konkrétní znakové políčko. Nastavením atributu "blink" může znak v políčku blikat nebo je možné tento bit atributu použít pro přepínání mezi dvěma bankami fontů tj. 2x256 znaků.

Sušič páry je jednoduché zařízení, které bylo montováno do parních lokomotiv na přelomu 19. a 20. století pro zvýšení teploty (a tím i objemu) páry vyrobené v kotli.
Sušiče se začaly objevovat poté, co se podařilo přesvědčivě dokázat výhody používání přehřáté páry.
Jedná se v podstatě o komoru ve válcovém kotli těsně před dýmnicí. Prostor se získá vložením přídavné trubkovnice, umístěné zhruba jeden až dva metry od dýmniční trubkovnice. Tato nová trubkovnice nemusí být příliš silná, protože tlak v sušiči je téměř stejný, jako v samotném kotli, menší jen o hydrostatický tlak vody v kotli. Samotný sušič je ještě předělen plechovou přepážkou, která sahá shora asi do jeho tří čtvrtin. 
Pára odebraná z parního dómu v kotli je komunikační trubkou vedena do sušiče, kde proudí mezi trubkami, usměrňována přídavnou přepážkou. Teprve poté je vedena do válců. To odstraní případné zbytky vlhkosti páry a zvýší její teplotu.
Sušiče páry se používaly relativně krátce. Ukázalo se, že je poměrně složité zajistit těsnost přídavné trubkovnice. Velice brzy byly místo sušičů zavedeny Schmidtovy velkotrubé přehřívače.

Banská Bystrica ( , ) je krajské a okresní město na Slovensku ve Slovenském rudohoří na řece Hron, 165 km severovýchodně od Bratislavy, sídlo bánskobystrické diecéze a Univerzity Mateja Bela. V roce 2017 zde žilo přes 78 000 obyvatel a bylo tak šestým největším slovenským městem.
Poprvé byla Banská Bystrica zmíněna v roce 1255, když jí uherský král Béla IV. udělil právo na těžbu surovin. Těžilo se zde železo, stříbro a zlato. Tímto krokem chtěl nalákat hlavně řemeslníky ze Svaté říše římské. Do města tak koncem 13. století přišli Němci, tehdy se tu používal název "Neusohl" ("Nový Zvolen"). Bystrica právě díky přistěhovalým řemeslníkům vzkvétala. V roce 1494 zde vznikla společnost "Ungarischer Handel" (Uherský obchod), která se v nadcházejícím 16. století stala jednou z největších těžebních společností tehdejšího světa.
S postupem osmanských vojsk se město v roce 1589 rozhodlo vybudovat městské hradby. Bystrica byla však jako centrum protestantství ve sporu jak s Maďary a Turky, tak i s Vatikánem. Roku 1620 zde byl zvolen protestantským uherským králem tehdejší princ Gabriel Betlen. Po vyčerpání zásob mědi se hospodářství přeorientovalo na zpracování dřeva a výrobu papíru. Rozvoj města nastal během průmyslová revoluce. Od roku 1776 je město sídlem bánskobystrického biskupa.
Ke konci druhé světové války došlo 29. srpna 1944 ke Slovenskému národnímu povstání, jehož byla Banská Bystrica centrem. 
V letech 1960–1990 byla centrem Středoslovenského kraje.
Počet obyvatel krajského města má v posledním desetiletí klesající tendenci. V roce 2002 ve městě žilo 82 299 obyvatel, ke konci roku 2012 to bylo jen 78 068. I když se v roce 2012 narodilo více dětí než v předešlý rok, klesající trend pokračoval odstěhováním se 1 222 ve srovnání s přírůstkem 876 obyvatel.
Z obyvatel bylo 94,74 % Slováků, 1,39 % Čechů, 0,54 % Romů, 0,54 % Maďarů, 0,06 % Němců a 0,05 Ukrajinců. 46,57 % se hlásilo k Římskokatolické církvi, 13,94 % k Evangelické církvi augsburského vyznání, 1,03 % k Řeckokatolické církvi a 0,24 % k Pravoslavné církvi. 30,17 % obyvatel je bez vyznání. 
V roce 1949 se uskutečnila první výstavba domů a to pro obyvatele obce Kalište vypálené německými fašisty, poté začala výstavba více podlažních nájemních domů a paneláků. Je zde mnoho významných administrativních budov: krajský úřad nebo budova Úřadu průmyslového vlastnictví SR atd.
Dopravní podnik města provozuje 22 autobusových a 8 trolejbusových linek. Banská Bystrica leží na železniční trati Zvolen–Vrútky. 11 km jižně od města je mezinárodní letiště Sliač.


Pavel Kristián z Koldína (1530 Klatovy – 11. ledna 1589 Praha) byl český právník. Proslavil se zejména vytvořením soupisu městského práva "Práva městská království českého".
Jeho otcem byl zámožný klatovský měšťan Matěj Křesťan. Pavel Koldín pobyl v letech 1548–1549 na fakultě artistické v Praze, roku 1550 složil bakalářskou zkoušku a roku 1552 se stal mistrem svobodných umění. Současně byl ustanoven rektorem na škole u sv. Jindřicha a vstoupil do literární společnosti, ve které se pěstovalo latinské básnictví, jeho silné stránky ale byly jinde.
Od Ferdinanda I. získal erb a přídomek "z Koldína" (stejně jako později jeho bratr Jan) a současně Koldín přešel na universitu jako kollegiát Karlovy koleje. Roku 1561 byl zvolen děkanem a roku 1563 opustil vysoké učení a stal se písařem na Novém městě pražském. Získal tehdy také právo městské na Starém Městě, kde na Staroměstském náměstí koupil Domináčkovský dům, v němž bydlel až do smrti.
Oženil se celkem třikrát: roku 1563 s Magdalenou Žipanskou, roku 1575 s Martou Kulíškovou, se kterou měl dceru Ludmilu, a roku 1588 s Annou z Pereftu), a nabýval stále většího majetku v Praze. Počátkem roku 1565 se uvázal v úřad kancléřství na Starém Městě a od té doby měl velký vliv ve věcech veřejných. V úřadě kancléřství staroměstského zůstal do roku 1584. Patřil k nejbohatším měšťanům pražským (jeho majetek se rozmnožil o pět pražských domů a o ves Martinice na Břežicku). Zemřel 11. ledna 1589 a pochován je v kostele sv. Mikuláše na Starém Městě. Po jeho smrti nastaly dlouhé pře o pozůstalost a o platnost posledního pořízení.
Vystupoval jménem městského stavu nebo Pražanů a rada mu dokonce svěřila vypracování zákoníka městského práva, jehož osnovu roku 1569 předložil. Zákoník obsahoval právní předpisy, které v podstatě upravovaly veškerý život obyvatel města i jeho správu a soudnictví. Spor mezi Litoměřicemi, které předložilo protinávrh vycházející z práva magdeburského, a Starým Městem pražským však královské potvrzení a sankcionování nového zákoníku zpozdil o 10 let. Přes postoj měst magdeburské oblasti Rudolf II. roku 1579 zákoník schválil a sankcionoval, následujícího roku apelační soud uznal zákoník za závazný pro soudní praxi. Platnost kodifikace byla zpočátku omezena jen na Čechy, teprve roku 1680 byla uvedena na Moravu jako subsidiární a roku 1697 jako jediný zákoník městského práva.
Už v roce 1579 se Koldín rozhodl napomoci rozšíření svého díla vydáním krátké "Summy", která vyšla roku 1581. V této zkrácené podobě se Koldínova kodifikace těšila veliké oblibě a byla také přeložena pod názvem "Das böhmische Stadtrecht" i do němčiny (roku 1583 sestavil Koldín podobný výtah ze zřízení zemského z roku 1564, tato summa však byla dekretem české kanceláře zakázaná). Koldínovým dílem český právní život získal mimořádně cenný příspěvek. Zákoník byl formulován výbornou češtinou a jeho ustanovení sestavena do přehledného systému. Se zdarem obohatil svou práci prvky z římského práva upraveného k domácím účelům, hojně použil také zemského práva a sněmovních usnesení.
Jméno Pavla Kristiána bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.

Jozef Kubinyi, výslovnost: [Kubíny], (* 21. července 1955 Žilina) je lékař slovenského původu působící v Česku, politik, počátkem 21. století poslanec Poslanecké sněmovny za ČSSD, v roce 2004 krátce ministr zdravotnictví.
Pochází ze starého šlechtického rodu polského a uherského původu, jehož jméno je spojeno s městem Dolný Kubín na severozápadním Slovensku. Sám se hlásí ke slovenské národnosti, stejně jako jeho přímí předkové. Jeho příjmení se podle maďarského úzu má vyslovovat měkce "Kubíni", ale v jeho užší rodině je zažitá výslovnost "Kubíny".
Po dokončení střední školy v Žilině vystudoval v letech 1973-1977 všeobecné lékařství na Lékařské fakultě Univerzity Komenského v Martině a od roku 1977 stejný obor na Lékařské fakultě Univerzity Palackého v Olomouci, kde dostudoval v roce 1979. Profesně působil nejprve v KÚNZ Ostrava, později ve Fakultní nemocnici s Poliklinikou Ostrava-Poruba. Specializoval se na obor nukleární medicíny. V 80. letech 20. století získal atestaci I. a II. stupně a roku 1996 Evropskou atestaci nukleární medicíny (European board of nuclear medicine) v Kodani. V roce 2000 získal titul Ph.D. na Lékařské fakultě Masarykově univerzitě v Brně. Stal se členem odborných korporací jako Česká kardiologická společnost, Česká společnost nukleární medicíny a Evropská společnosti nukleární medicíny. V letech 1999-2001 zasedal ve Vědecké radě Ministerstva zdravotnictví České republiky.
Do roku 1990 byl členem KSČ, v roce 1992 vstoupil do ČSSD. Od roku 1994 byl Kubinyi za sociální demokraty zastupitelem v Ostravě. Podle jiného pramene ale v komunálních volbách roku 1994 do městského zastupitelstva Ostravy sice kandidoval, ale zvolen nebyl. Zastupitelem byl zvolen v komunálních volbách roku 1998. V období let 2000-2002 byl i členem Rady města Ostravy.
Ve volbách v roce 2002 byl zvolen do poslanecké sněmovny za ČSSD (volební obvod Moravskoslezský kraj). Do roku byl členem sněmovního výboru pro sociální politiku a zdravotnictví a v letech 2002-2006 členem výboru pro evropskou integraci (později oficiálně výbor pro evropské záležitosti). Ve sněmovně setrval do voleb v roce 2006.
V dubnu 2004 byl jmenován ministrem zdravotnictví ve vládě Vladimíra Špidly na místo uvolněné odvoláním Marie Součkové. Už po měsíci ve funkci čelil od lékařských odborů výzvě k rezignaci. Jeho ministerské působení nemělo dlouhého trvání – po výměně premiéra si jej Stanislav Gross do svého týmu nevybral a Kubinyi v srpnu 2004 ministerské křeslo opustil.
V sněmovních volbách roku 2006 kandidoval, ale nebyl zvolen. Krátce se ještě vrátil do sněmovny v samotném závěru funkčního období, když 26. května 2010 nastoupil jako náhradník poté, co rezignovala poslankyně Hana Šedivá (jmenována soudkyní). Ve sněmovně setrval jen zhruba jeden týden do úplného konce volebního období a fakticky se nezapojil do práce zákonodárného sboru. Sám svůj dočasný návrat do parlamentu komentoval následovně: „"Na schůzi samozřejmě půjdu, ale neplánuji na ní exhibovat. To by bylo i vzhledem k tomu, že je poslední, celkem nesmyslné. Rád si ale povykládám s ostatními poslanci, protože jsem mimo politiku opravdu už dost dlouho".“ Mladá fronta DNES ale uvedla, že Kubinyi i tak získá plné odstupné coby končící poslanec.
Je ženatý, má dvě děti.

Václav Jaroslav Karel Pinkava, píšící pod pseudonymem Jan Křesadlo (9. prosince 1926 – 13. srpna 1995), byl spisovatel, básník, psycholog a polyhistor českého původu.
Po středoškolském studiu na Benešově gymnáziu v Praze, ze kterého byl za protektorátu dočasně vyloučen za zesměšňování němčiny, studoval na Obchodní akademii a po návratu na gymnázium v roce 1945, maturoval v roce 1947 s vyznamenáním z řečtiny. Začal studovat na Filozofické fakultě UK anglistiku, ale roku 1949 mu bylo studium znemožněno, když byl v rámci politických studijních prověrek vyšetřován a souzen za údajnou přípravu ozbrojeného povstání. Pro nedostatek důkazů byl osvobozen soudy tří instancí po dvojím odvolání prokurátora. Byl však jakožto "třídní nepřítel" vyloučen ze studií. Po tříletém období coby pomocný dělník na pstruhové farmě v Liběchově, a po vojenské službě jako prostý vojín u Domažlic, v roce 1952 pokračoval ve studiu psychologie na FF UK, kde promoval v roce 1954. V témže roce mu zemřela matka. Oženil se v roce 1957. Začal pracovat jako klinický psycholog na Ambulanci pro sexuální deviace U Apolináře. Roku 1968 získal doktorát.
Po srpnové invazi do Československa emigroval do Británie se svou ženou a čtyřmi dětmi. Pracoval jako klinický psycholog, vedoucí oddělení. Po předčasném odchodu do důchodu v roce 1982 se naplno věnoval umělecké tvorbě. Za svou prvotinu, román "Mrchopěvci", kterou vydalo nakladatelství '68 publishers, obdržel cenu Egona Hostovského.
Svůj pseudonym si vybral částečně i proto, že ve svém občanském jménu postrádal ryze české "ř". Pseudonymy měl v oblibě, například přesmyčkový Jake Rolands (autor rodokapsu), dále J. K. Klement (překladatel), Juraj Hron (slovácký autor), Ferdinand Lučovický z Lučovic a na Suchým dole (skladatel), Kamil Troud (ilustrátor), a další.
Skládal hudbu, složil mimo jiné Glagolskou mši. Mimo uměleckou činnost a svůj občanský obor úspěšně publikoval v matematické logice, kde vynalezl celou třídu vícehodnotových logik.
Coby tzv. renesanční muž, polyhistor, rád si kladl náročné překážky a úkoly. Se svou dcerou přeložil do angličtiny Seifertův "Věnec sonetů" a k tomu si dopřál i vlastní polemický "Vzdorověnec".
Vydal sbírku básní v sedmi jazycích, nazvanou "Sedmihlásek". Celkem napsal přes sto sonetů (včetně několika sonetových věnců).
Následující ukázka je pro Křesadla typická, má bizarní a pitvorné téma a vtipně kombinuje klinickou zkušenost psychologa s erudicí přírodovědce a znalce filosofie (téma transmigrace duše mezi člověkem a psem nastolil již Pythagoras, což zde kontrastuje s ironickou narážkou na materialistického filosofa Thomase Hobbse):
Za své vrcholné literární dílo v předmluvě tohoto díla sám označil knihu ΆΣΤΡΟΝΑΥΤΙΛÍΑ, Astronautilía-Hvězdoplavba, netypický vědecko-fantastický román čítající přes 6500 veršů v homérské starořečtině s paralelním českým překladem. Tato kniha vyšla teprve krátce po jeho smrti.
Jeho ostatky jsou uloženy pod pomníkem od jeho syna Jana Pinkavy na vinohradském hřbitově v Praze.

Kněz u Hrazan je přírodní památka ev. č. 998, v lese přibližně 0,5 km severně od obce Hrazany v okrese Písek, která je chráněna kvůli kamennému poli, tvořenému balvany různých velikostí s rozsáhlými skalními mísami. Oblast byla pojmenována po největším balvanu v oblasti, který se místně nazývá „Kněz“. Kromě kamenného pole se zde nachází i smíšený les, který se rozkládá na celém území památky. Památka spadá pod správu AOPK České Budějovice. 
Oblast geologicky spadá do Českého masivu, konkrétněji do moldanubika. Žulové balvany vznikly dvoufázově, ve třetihorách došlo k obnažení žulových jader ze zvětralé horniny a následně pak ve čtvrtohorách ke zformování mís s odtokovými žlábky. V současnosti se balvany tvořící památku nacházejí roztroušeny od úpatí až po vrcholek kopce v nadmořské výšce od 510 do 550 metrů nad mořem.
Chráněno je zde balvanové moře a rozptýlené žokovité balvany porfyricky amfibol-biotitické melanokrátní žuly typu Čertovo břemeno. Největší balvan v této oblasti je o rozměrech až 8×4 m. Na několika balvanech jsou vytvořeny skalní mísy s odtokovými žlábky, z nichž největší je mísa má rozměr 100×70 cm a hloubku okolo 20 cm.
Největší balvan je místně nazýván Kněz a na jeho svislé, přes 2 metry vysoké boční stěně se nachází několik dutin typu tafone.
Chráněn je dále smíšený lesní porost o složení: borovice lesní ("Pinus sylvestris"), buk lesní ("Fagus sylvatica"), habr obecný ("Carpinus betulus"), dub letní ("Quercus robur"), javor klen ("Acer pseudoplatanus"), bříza bělokorá ("Betula pendula") a lípa malolistá ("Tilia cordata"). Území je jinak po botanické stránce chudé. Ze zajímavějších druhů byl zaznamenán např. černýš hajní ("Melampyrum nemorosum)".
Okolo památky prochází červená turistická značka vedoucí z Milevska do Petrovic, ale samotná památka není turistickou cestou přístupná. Pro zhlédnutí je nutné opustit cestu a vyrazit do lesního porostu. Na okraji památky je umístěno jedno z naučných zastavení Naučné stezky Kovářovskem.

Hlava XXII (anglicky "Catch-22") je první a nejznámější román amerického spisovatele Josepha Hellera, vydaný roku 1961. Kritici ji přirovnávají k Haškovým "Osudům dobrého vojáka Švejka".
Kniha nemá výraznější dějovou linii, je sledem jednotlivých příhod a je členěna do kapitol, které jsou vždy věnovány některé z hlavních postav románu.
Kniha je plná absurdit, satiry a černého humoru. Jazykově kniha obsahuje vojenský slang a často i vulgarismy.
Román, inspirovaný autorovými vlastními zážitky z druhé světové války, není zaměřen na děj, ale na postavy. Na ostrůvku Pianosa u pobřeží Itálie, kde se děj odehrává, se pohybuje nesmírné množství osobností. Paradoxní je, že uprostřed války se v knize nevyskytují žádní němečtí vojáci (oficiální nepřítel) a postupem času se tak hlavní hrdina více než Němců začíná obávat vlastní americké byrokratické mašinérie.
Je to první americká kniha, která zesměšňuje americké vojáky, což bylo do té doby nevídané. Prodej nejvíce rozpoutala Vietnamská válka, která byla společností přijímaná přesně jako Hlava XXII.
Hlavní postavou je kapitán Yossarian (syn syrských přistěhovalců, nebo spíše Arménů), který se snaží uniknout letecké povinnosti, protože si uvědomuje, že riskuje život, který pro něho znamená víc než vlast. Děj se odehrává zejména na ostrově Pianosa ve Středozemním moři. V cestě domů brání Yossarianovi především Hlava XXII vojenského řádu. Ta mimo jiné říká, že letecké povinnosti může být zbaven ten, kdo je uznán za psychicky narušeného, a zároveň požádá o uvolnění. Ovšem to, že o uvolnění požádá, svědčí o jeho psychickém zdraví, takže být uvolněn nemůže: to staví celý román do absurdní roviny. Výraz "Hlava XXII" se stal jako označení takové absurdní situace součástí běžného jazyka.
Absurdnost celé situace vysvítá rovněž z přístupu důstojníků k válce. Jejich chování je promyšlené a má zajistit buď bezúčelné plnění rozkazů, nebo posílení popularity bez ohledu na bojový úspěch. Dobrým příkladem je například snaha plukovníka Cathcarta, aby pumy při náletech padaly co nejblíž od sebe, protože letecké snímky pak vypadají nejlépe, a to bez ohledu na úspěšnost bojové akce.
Yossarian vidí každý den umírat své přátele i další oběti nesmyslné války, denně bojuje s vojenskou byrokracií a s nelogickými předpisy. Válka je popsána jako absurdnost, v níž není lidský život důležitý, jde jen o čísla, rozkazy, dobyté kóty. Yossarian se záměrně chová jako blázen, občas se pokouší o recesi a snaží se za každou cenu dostat domů.
Často pobývá v nemocnici se simulovanými nemocemi, aby se vyhnul výkonu služby. Po návratu z nemocnice zjistí, že plukovník Cathcart opět zvýšil počet povinných letů (misí) a uvědomí si, že schováváním svůj pobyt v armádě jen prodlužuje. Podléhá panickému strachu, že válku nepřežije, a při náletech se jen snaží vyhnout protiletecké palbě nepřítele. Tato v podstatě zbabělá taktika mu paradoxně přináší nečekané úspěchy a dokonce má být vyznamenán válečným křížem; poctu si však pokazí tím, že k dekorování se dostaví nahý.
Když je počet letů opět zvýšen, odmítne se jich dál zúčastňovat. Nadřízení si s ním už nevědí rady, a tak mu nabídnou, že ho propustí z armády, pokud bude armádu všude chválit. Yossarian nejdřív na tuto dohodu přistoupí, později si to ale rozmyslí. Jedinou možnost vidí v útěku, a nakonec se za pomoci jednoho z důstojníků a vojenského kaplana pokusí doplout na člunu do neutrálního Švédska.
Vyšší důstojníci jsou z drtivé většiny ukazováni jako blázni či úplní idioti – například generál Scheisskopf (německy Sráč) se vůbec nezajímá o válku, pouze a jedině o přehlídky, zatímco jeho žena spí s nižšími důstojníky; Major Major (jméno dostal od otce bez vědomí matky a shodou okolností dosáhl hodnosti majora) trpí kvůli svému jménu těžkým strachem z lidí, takže k němu smějí vojáci chodit, jen když není přítomen. McWatt, pilot Yossarianova letadla, se rád předvádí, a jednou při nízkém přeletu nad pláží zabije kamaráda a vzápětí nalétne střemhlav na útes.
I v tom je dílo trochu podobné Švejkovi – i v něm byla většina důstojníků (snad s výjimkou nadporučíka Lukáše) vylíčena jako naprostí tupci.
Jak se Hellerův román postupem času stal známý, získala fráze "Hlava XXII" význam označení pro situaci, ze které s použitím logiky není jiného než očekávaného, konformního východiska.
K zestárlým postavám "Hlavy XXII" se Heller vrátil na sklonku života v románu "Zavíráme!" (angl. "Closing Time"), která vyšla v roce 1994.

Ladislav Štoll (26. června 1902 Jablonec nad Nisou – 6. ledna 1981 Praha) byl český marxistický literární kritik, představitel stalinistického (ždanovského) pojetí teorie umění, československý politik Komunistické strany Československa, poúnorový poslanec Národního shromáždění ČSR a ministr vlád Československa.
Narodil se v rodině nájemce zámeckého hostince na Malé Skále u Turnova Emila Štolla (1873–1917, zahynul v 1. světové válce, pochován v Békesčábě, Maďarsko) a jeho ženy Anny, rozené Škopánové (1878–1927).
Vystudoval reálku v Turnově (1920) a obchodní dopravní abiturientský kurs na jednoroční obchodní akademii v Praze-Karlíně (1921), vojenskou službu absolvoval u letectva (1922–24). V roce 1930 jako mimořádný posluchač navštěvoval přednášky F. X. Šaldy a Z. Nejedlého na Filosofické fakultě Univerzity Karlovy. Pracoval v Praze v Eskomptní bance a Živnobance jako úředník, odkud byl v roce 1931 propuštěn za článek Úředníci v Levé frontě o sympatiích bankovního úřednictva ke komunismu a jeho postavení v době krise. Po svém propuštění se stal komunistickým novinářem a začal se věnovat literární kritice. 
Roku 1926 vstoupil do KSČ, v roce 1929 se oženil. Byl předním členem Levé fronty a odpovědným redaktorem stejnojmenného časopisu. Od roku 1934 byl redaktorem Rudého práva. Roku 1934 byl stranou vyslán do Moskvy jako překladatel Marxových a Engelsových spisů z němčiny, kde zůstal s rodinou až do roku 1936. S Juliem Fučíkem se podílel na českém vysílání moskevského rozhlasu. Mobilizace se zúčastnil jako poručík bombardovací letky detašované v Horních Počernicích. Během okupace Československa pracoval v Akciové společnosti pro zpracování kukuřice (1939-1945), podílel se na vydávání ilegálního Rudého práva, za což byl v roce 1944 několikrát vyšetřován gestapem.
V roce 1947 se stal místopředsedou Kulturní jednoty, která sdružovala kulturní a uměleckou obec. V dubnu 1948 patřil k hlavním řečníkům na Sjezdu národní kultury.
Po roce 1948 vystřídal mnoho politických funkcí, ve kterých vždy obhajoval marxisticko-leninské a stalinistické pojetí literatury. Jeho kritika odsoudila mnoho významných literátů do pozice, kdy nemohli publikovat. Jeho kritiky a postoje vůči katolickému okruhu spisovatelů napomohly jejich věznění. V roce 1950 publikoval zásadní ideologické dílo "Třicet let bojů za českou socialistickou poesii", které v následujících letech rozdělilo uměleckou obec na schvalované a potlačované tvůrce a směry. 
Od roku 1946 byl profesorem a později rektorem Vysoké školy sociální a politické, což je dodnes často zmiňováno jako světová rarita – Štoll byl totiž pouhým absolventem reálky a jednoročního kurzu na obchodní akademii. Od roku 1952 byl předsedou vládní komise pro budování ČSAV, pak náměstkem ministra školství a posléze se stal přímo členem vlády. V roce 1953 působil ve vládě Viliama Širokého jako ministr vysokých škol, v letech 1953–1954 v téže vládě jako ministr školství. V následující druhé vládě Viliama Širokého v letech 1954–1960 byl ministrem kultury. V těchto funkcích se podílel na stagnaci české literatury a na zakázání literárních projevů odlišných od stalinistické normy.
Zároveň byl dlouhodobě předním funkcionářem KSČ. VIII. sjezd KSČ ho zvolil za člena Ústředního výboru Komunistické strany Československa. IX. sjezd KSČ, X. sjezd KSČ, XI. sjezd KSČ, XII. sjezd KSČ, XIII. sjezd KSČ, XIV. sjezd KSČ a XV. sjezd KSČ ho ve funkci potvrdil. V roce 1955 a znovu roku 1962 mu byl udělen Řád republiky. Roku 1951 a 1972 se stal laureátem státní ceny Klementa Gottwalda a roku 1973 získal Řád Vítězného února.
Od roku 1956 byl členem korespondentem ČSAV, od roku 1960 akademikem. V letech 1949–1952 zastával funkci rektora Vysoké školy politických a hospodářských věd a v letech 1956–1961 působil coby rektor Institutu společenských věd při ÚV KSČ.
Po roce 1960 začala s uvolňováním literatury klesat i jeho moc, přesto se podílel na zákazu představení "Otvírání studánek" Bohuslava Martinů v divadle Laterna magika a odchodu režiséra Alfréda Radoka. V letech 1962–1968 vedl Ústav pro českou a světovou literaturu ČSAV. Významně se podílel na „normalizaci“ v kultuře a společenských vědách. Byl např. významným spolusignatářem zásadního prohlášení "Naše cesta je leninismus" z března 1970. 
Roku 1972 byl opětovně jmenován ředitelem Ústavu pro českou a světovou literaturu ČSAV, kterým byl až do své smrti. Po smrti mu byl vystrojen státní pohřeb, jeho urna byla proti jeho poslední vůli uložena v Národním památníku na Vítkově, od roku 1990 je podle svého přání pochován v rodinné hrobce na Malé Skále. 
Ve svém referátu na pracovní konferenci Svazu československých spisovatelů v roce 1950 odsoudil Ladislav Štoll ve svém vystoupení "Třicet let bojů za českou socialistickou poesii" zejména poesii Františka Halase. František Hrubín na 2. sjezdu československých spisovatelů toto stanovisko emotivně negoval, mj. slovy: "..."Budoucí vykladači Halasova díla nesmějí opomenout Nezvalův rozbor, zatímco Štollův jim nebude k žádnému užitku"...".
S publikováním v tisku začal během vojenské služby u letectva, které ho inspirovalo k prvním básním. Především psal poezii povídky a fejetony pro levicové časopisy. V meziválečném období se zpočátku pokoušel o beletristickou tvorbu ("Člověk v aeroplánu", "Otrávený chléb"), od roku 1928 se věnoval literární kritice podřízené zájmům KSČ.
Syn doc. Ing. Ivan Štoll, CSc. (* 1935 Moskva) je jaderný fyzik a pedagog Fakulty jaderné a fyzikálně inženýrské ČVUT v Praze, první vnuk Mgr. Pavel Štoll, Ph.D. (* 1964 Praha) je lettonista, překladatel a tlumočník z lotyšského jazyka a zástupce ředitele Ústavu východoevropských studií Filozofické fakulty UK , druhý vnuk prof. MgA. Martin Štoll, Ph.D. (* 1973 Praha) je filmový režisér, pedagog, teoretik a historik filmu a televize, působící postupně na FAMU, v České televizi, na Literární akademii, VŠMU v Bratislavě a Fakultě sociálních věd UK v Praze. 

Národní přírodní rezervace Řežabinec a Řežabinecké tůně je chráněné území nacházející se na území okresu Písek nedaleko obce Ražice. Důvodem ochrany je výskyt cenných litorálních společenstev, které poskytují vhodné hnízdiště pro mnoho druhů ptactva a slouží pro rozmnožování dalších živočišných druhů. V rámci ochrany je chráněn jak Řežabinecký rybník, přilehlé tůně vzniklé zaplavením starých děr po středověké těžbě, tak i významná archeologická lokalita na vrchu "Pikárna", kde v paleolitu a mezolitu bývalo rozsáhlé lidské sídliště.
Samotný rybník vznikl na místě slatiny v bývalém korytě řeky Otavy v roce 1530 na popud pána hradu Zvíkov Kryštofa ze Švamberka. Postupně vodní plocha zarůstala litorálním porostem tvořeným převážně rákosem, až tento cenný porost pokryl přibližně 40 %. Nevhodné hospodářské zásahy, nadměrný chov ryb převážně v 70. a 80. letech 20. století měly za následek poškození chráněné lokality a vyhynutí řady druhů. Rozsah pokrytí rákosem poklesl na přibližně dnešních 15 %. K roku 2011 je rybník ve vlastnictví státu a ve správě Agentury pro ochranu krajiny ČR, která se snaží navrátit druhovou pestrost a minimalizovat negativní dopady člověka. Rybník se stal významnou ptačí oblastí, kde se vyskytuje přes 160 ptačích druhů, mnoho jich zde hnízdí a taktéž se zde nachází největší kolonie racka chechtavého ("Chroicocephalus ridibundus") na území jižních Čech. Z těchto důvodů byla celá lokalita v roce 2004 vyhlášena ptačí oblastí soustavy Natura 2000. Oblast také figuruje na seznamu významných ptačích území.
Okolo celé rezervace vede 3 km dlouhá naučná stezka s 12 informačními tabulemi a ve východní části rybníku je umístěna z části volně přístupná pozorovací věž, ze které je možné sledovat okolní přírodu. V případě návštěvy lokality v rozmezí dubna až června má návštěvník možnost spatřit největší počet ptáků, nejvíce různých druhů ptáků se zde však vyskytuje na podzim.
Území se nachází severozápadně od Ražic a skládá se z rybníku, okolních luk a menších nádrží. Chráněné území leží 10 km jihozápadně od města Písek. Na jižní hranici je území ohraničeno železniční tratí 190 (Plzeň-České Budějovice) vystavěnou v roce 1868. Západní hranice je ohraničena pozemní komunikací Ražice-Kestřany. V severozápadní a severovýchodní části se nachází dvojice kopců, mezi kterými je údolí. Svahy kopců pokrývají sušší louky a drobnější borové porosty. Tímto údolím odtéká z Řežabince na sever Řežabinecký potok, který se vlévá do řeky Otavy. Současně je severovýchodní až východní část lokality ohraničena třemi remízky a vlhkými loukami. Kolem rybníku se nachází převážně orná půda, to společně s chovem ryb přispívá k hromadění živin v rybníce. Zvýšené množství živin následně způsobuje změny ve složení druhů, jelikož druhy zvyklé na chudá prostředí vymírají. Přibližně 1 km východně od Řežabince se nachází přírodní památka Ražický rybník.
Dle geomorfologického hlediska je chráněná oblast součástí celku Českobudějovické pánve, podcelku Putimská pánev, která slouží jako akumulační rovina Otavy a Blanice. V rámci Putimské pánve se chráněné území nachází v okrsku Kestřanská pánev.
Oblast národní přírodní rezervace je i významnou archeologickou lokalitou, jelikož se zde nacházelo lidské osídlení od paleolitu po mezolit. Lidé zde žili na nevysokém pahorku "Pikárna", který se dříve tyčil nad řekou Otavou. Tahy lososů a blízkost bažin přitahujících větší savce zaručovaly dostatek potravy pro rozsáhlé lidské sídliště. Zbytky tohoto osídlení byly odkryty v roce 1936 strakonickým archeologem Bedřichem Dubským. Ten při svých vykopávkách objevil zbytky pazourkové dílny a různé nástroje. Nicméně eroze způsobila posunutí říčního koryta Otavy, která tak už neprotéká přímo kolem pahorku, ale o něco severněji. Na místě bývalého říčního koryta zůstala rozsáhlá slatina.
V této slatině byl v roce 1530 (i když jiný zdroj uvádí datum založení 1524) na popud pána hradu Zvíkov Kryštofa ze Švamberka vybudován rybník Řežabinec. Hráz rybníku byla vystavěna z vátých písků. Vzhledem k tomu, že se svahy rybníku svažují jen pozvolna, panují zde ideální podmínky pro zarůstání rostlinami, hlavně rákosem. Na přelomu 20. století docházelo na lokalitě k těžbě přírodních štukových písků, načež následně vznikly mělké deprese, které se začaly zaplňovat spodní vodou z rybníku. Původně sloužily jako vhodná lokalita pro teplomilné a pískomilné druhy. Následně začaly postupně zarůstat nálety dřevin, což umožnilo vytvořit bohatou mozaiku různých typů prostředí vhodných pro četné druhy obojživelníků a ptactva. Od roku 1953 hospodaří na rybníce školní rybářství Vodňany. V 70. a 80. letech 20. století probíhal na rybníce intenzivní chov ryb, kvůli kterému došlo ke zvýšení vodní hladiny. Změna výšky hladiny snížila pokrytí litorálních porostů (hlavně rákos, vysoké ostřice a přesličky říční) z dřívějších 40 % na dnešních 15 %. Tůně byly v roce 1985 vyhlášeny jako chráněný přírodní výtvor o celkové velikosti 6,2 ha vzhledem k druhové rozmanitosti. V roce 1992 došlo ke sloučení dvou chráněných oblastí (rybníku a přilehlých tůní) a přeřazení do kategorie národní přírodní rezervace. Od tohoto roku je taktéž regulována vodní hladina a oproti 80. letům 20. století byla snížena přibližně o 30 cm. Následně docházelo k poklesu rybařského využití lokality. Snížení vodní hladiny a omezení chovu ryb se projevilo na stabilizování litorálních porostů a v některých případech (např. u rákosu) dochází dokonce k postupnému rozšiřování.
Z důvodu citlivého hospodaření na rybníce počátkem 20. století došlo k vytvoření vhodných podmínek pro rozvoj mokřadních společenstev rostlin a hnízdění ptactva, jako například racka chechtavého, což později vyústilo k vyhlášení ochrany. Druhová rostlinná rozmanitost zaujala botaniky Abrože, Hajného a Růžičku, kteří zde prováděli výzkum. Následně navrhli Řežabinec jako vhodnou lokalitu k ochraně. K vyhlášení přírodní rezervace došlo 19. listopadu v roce 1949 zákonem č. 114/92 Sb. a vyhláškou č. 395/92 byla rozšířena o oblast tzv. Řežabineckých tůní na konečnou rozlohu 110,7 ha z čehož 104,5 tvoří katastrální výměra rybníku Řežabinec. Kolem rezervace je současně vyhlášené ochranné pásmo o šířce 50 až 120 metrů. Získání statutu státní rezervace v roce 1949 byl významný pokrok, jelikož byl tím pádem zakázán odstřel divokého ptactva, došlo k omezení vstupu a zamezilo se vybagrování břehových porostů, které se jinak pro zvětšení hospodářské produkce rybníku provádělo. Nicméně ochrana neupravovala samotné rybářské hospodaření, což se v 70. a 80. letech negativně projevilo na bohatosti vegetace. To bylo způsobeno zvýšeným počtem ryb decimujících porosty, nárůstu živin ve vodě a zhoršení kvality vody. Hospodaření na rybníce bylo upraveno až v roce 1992.
Z důvodu výskytu husy velké ("Anser anser") byla celá lokalita v roce 2004 vyhlášena jako ptačí oblast soustavy Natura 2000. Oblast také figuruje na seznamu významných ptačích území. K roku 2011 byl rybník ve vlastnictví státu a ve správě Agentury ochrany přírody a krajiny, která ho pronajímá rybářům a určuje, kolik ryb bude do rybníku nasazeno, jaké druhy, jestli se smí ryby krmit či má možnost jejich nasazování zakázat. Tato opatření mají za cíl pomoci přirozené obnově porostů vodních rostlin.
Lokalita se nachází na horninovém podkladu, který je tvořen jílovými, písčitými a štěrkovými sedimenty vzniklých v terciéru se slojemi lignitu o mocnosti až 100 m. Na horninovém podkladu se nachází půda z části tvořená organogenní slatinou a hydromorfními glejy pozvolna přecházející do zonálních půd. Celkově je chemismus půdy kyselý, čímž vzniká území charakteristické pro mokřadní porosty chudé na živiny a s tím související živočišné druhy. Dříve se na území nacházelo třetihorní jezero vzniklé v přirozené depresy. Později se částečně koryto řeky Otavy posunulo severněji, čímž vznikla rozsáhlá slatina. Slatina pak byla v roce 1530 přebudována na rybník.
Klimaticky se území řadí mezi mírně teplé s úhrnem srážek ve vegetačním období 350 až 400 mm, v průběhu zimy klesá srážková činnost na 200 až 250 mm. Jedná se o jedno z nejteplejších a nejsušších míst v jižních Čechách. Přibližně 1 % chráněného území připadá na vlhké louky, zbylých 99 % na mokřady a vodní plochy.
Rybník Řežabinec byl vystavěn v roce 1530 na místě slatiny, které vznikla v depresi po meandru řeky Otavy. Nachází se v nadmořské výšce 371,28 metrů nad mořem a jeho plocha volné vodní hladiny je okolo 80 ha, i když katastrální výměra rybníku je 104,5 ha, což z něj činí největší rybník v okrese Písek. Jedná se o relativně mělký rybník, který má uprostřed hloubku pouze 80 až 120 cm (jiný zdroj uvádí hloubku v severní části rybníku až 140 cm), u hráze dosahuje 120 cm. Skládá se ze dvou částí a to z větší jižní části označované jako „Jezero“ a hlubší a menší severnější části sloužící jako loviště. Oblast rybníku zaobírá povodí pouze 2,85 km², což je relativně malé území. Celkový průměrný úhrn srážek ve zmiňovaném povodí je 540 mm. Chráněné území může být ohroženo nedostatkem vody v době napouštění. Rybník Řežabinec je odvodňován Řežabineckým potokem, který vede do řeky Otavy a rybník tedy spadá do povodí zmiňované řeky. Je napájen vodou ze dvou zdrojů, umělých stok. První stoka přivádí vodu od západu z Mladějovického potoka skrze napouštěcí kanál vedoucí z rybníku Markovec. Na východě je to stoka směřující z rybníku Miska a ústící v kotvišti poblíž rybářské bašty. Oba dva napájecí rybníky spadají do Sudoměřské rybniční soustavy.
U výtoku rybníku byl vybudován bezpečností přepad, který umožňuje odvádět nadbytečnou vodu. Ať už vzniklou srážkovou činností v době přívalových dešťů či při tání sněhu na jaře. Technicky je odtok řešen skrze nízkou hráz se skalnatým korytem, kdy hladina hráze dosahuje výše normované hladiny rybníku. Hráz rybníku je vybudována z vátých písků, je osázena vzrostlými duby a vede přes ni polní cesta. Taktéž se zde nachází kamenný mezník z roku 1702, který stojí na rozhraní katastrů obcí Ražice, Putim a Lhota u Kestřan a dříve určoval hranici drahonického panství.
Součástí národní přírodní rezervace je vrch "Pikárna" (397 m), významná archeologická lokalita, na kterém se nacházelo významné paleotické a mezolitické lidské sídliště. Vhodné přírodní podmínky v okolí mělkého údolí řeky Otavy přilákaly na návrší lovecké skupiny, které zde měly snadný přístup k větším savcům chodícím k napajedlům. U nynější hráze rybníku se nacházela dílna pro výrobu nástrojů a na svazích vrchu Pikárna byla objevena stavba, v jejímž okolí se našly tisíce kusů nástrojů. Na základě archeologických nálezů se zdá, že vrchol osídlení oblasti byl mezi 8000 až 5000 př. n. l. Samotný vrch je tvořen aplitovými žílami odolávající erozi lépe než okolní perlová rula.
Nejvýznamnějším biotopem je k počátku 21. století rákosový porost, který je svým rozsahem unikátní v celé oblasti jižních Čech. Před intenzivním hospodářským využitím v 70. a 80. letech 20. století pokrýval litorální porost ("Phragmitetum communis", "Equisetetum fluviatilis", "Caricetum elatae", "Caricetum gracilis") okolo 40 % rozlohy rybníku (odpovídající přibližně 47 ha). V jihozápadní části existovalo cenné přechodové rašeliniště se společenstvími sv. Rhynchosporion albae, Sphagno-Tomenthypnion a Sphagno-Utricularion. V tomto prostředí se vyskytovaly vzácné druhy jako např. suchopýr širolistý ("Eriophorum latifolium"), vachta trojlistá ("Menyanthes trifoliata"), všivec bahenní ("Pedicularis palustris"), hrotnosemenka bílá ("Rhynchospora alba"), bařička bahenní ("Triglochin palustris"), suchopýrek alpský ("Trichophorum alpinum"), bublinatka vícekvětá ("Utricularia bremii"), bublinatka prostřední ("Utricularia intermedia"), leknín bělostný ("Nymphaea candida"), šípatka střelolistá ("Sagittaria sagittifolia"), žabník trávovitý ("Alisma gramineum") a ojediněle také kruštík bahenní ("Epipactis palustris"), nicméně všechny tyto druhy vlivem eutrofizace vody na lokalitě vyhynuly. Dosud zde roste rosnatka okrouhlolistá ("Drosera rotundifolia"), zábělník bahenní ("Comarum palustre") a ostřice plstnatoplodá ("Carex lasiocarpa"). Změna chemismu vody měla za následek taktéž vyhynutí unikátního souboru řasové flóry.
K současnosti je nejvýznamnějším porostem v rezervaci litorální porost rákosu a ostřice vyvýšené ("Carex elata"), který je unikátní na celém území jižních Čech. Tento porost se zachoval převážně v jihozápadní části rybníku. Dnes je již z části odumřelý, takže tvoří menší ploché ostrůvky z části porostlé dvouzubcem a z části holé. Přilehlé tůně jsou v nyní z větší části zanesené sedimenty a zarostlé společenstvy sv. "Magnocaricion elatae", "Cicution virosae", "Oenanthion aquaticae", "Parvopotamion", "Utricularion australis" a "Salicion cinereae", ve kterých roste např. bublinatka jižní ("Utricularia australis"), rdest ostrolistý ("Potamogeton acutifolius"), bazanovec kytkokvětý ("Lysimachia thyrsiflora"), okřehek trojbrázdý ("Lemna trisulca"), ostřice nedošáchor ("Carex pseudocyperus") a další. Místa s nižší vlhkostí jsou porostlá vzrostlými nálety břízy, osiky, olše, dubu a borovice.
Vlivem kyselého chemismu půdy se na lokalitě vyskytují druhy bezobratlých charakteristické pro mokřady chudé na živiny. Nachází se zde například střevlíci (např. "Terostichus aterrimus"), drabčíci (např. "Tachyporus aransversalis"), sarančata, bahnomilky, různé druhy brouků, či zástupci dvoukřídkého hmyzu. Dřívější výskyt vodních bezobratlých nebyl k počátku 21. století ověřen, ale dřívější údaje uvádí výskyt zástupce vodního plže točenky ploché ("Valvata cristata"). K výraznému poškození jejich populací došlo vlivem nadměrného chovu ryb v 70. a v 80. letech 20. století.
Řežabinec je jedinou lokalitou v Česku, kde se vyskytuje vzácná parazitická moucha "Trimerina microchaeta" s larvami vyvíjejícími se ve snůškách některých druhů pavouků.
Na území tůní se vyskytuje celkem 11 druhů obojživelníků z celkových 20 druhů, které obývají Českou republiku. Z ocasatých obojživelníků zde žijí dva druhy čolků, čolek obecný ("Triturus vulgaris") a čolek velký ("Triturus cristatus"), 9 zbývajících tvoří druhy žab. Jsou to skokan zelený ("Pelophylax esculentus"), skokan hnědý ("Rana temporaria"), blatnice skvrnitá ("Pelobates fuscus"), kuňka obecná ("Bombina bombina"), ropucha obecná ("Bufo bufo"), skokan štíhlý ("Rana dalmatina") a další. Z plazů se na území celé rezervace vyskytují celkem tři druhy. Jedná se o ještěrky či užovku obojkovou.
Na lokalitě probíhal od založení rybníku chov ryb, který se hlavně v 70. a 80. letech 20. století negativně projevil na druhové pestrosti jak ponořených a plovoucích rostlin, tak i na břehových tvrdých porostech. K tomu výrazně přispěla i zvýšená hladina rybníku. Hlavní chovnou rybou je zde tradičně kapr obecný ("Cyprinus carpio"), který byl v 50. letech 20. století nasazován v počtu 14 000 malých kaprů, výlov pak kolísal mezi 10 až 30 tunami. Oproti tomu v 70. a 80. letech 20. století došlo k nárůstu nasazených kaprů na 40 až 50 000 kusů s následným výlovem 80 až 100 tun. Nadměrné nasazení kapra mělo následně neblahý dopad na rostlinná společenstva a z toho důvodu dochází k postupnému poklesu v jeho nasazování a jeho nahrazování štikou ("Esox lucius"), línem ("Tinca tinca"), okounem ("Perca fluviatilis"), candátem ("Sander lucioperca") a sumcem ("Silurus glanis").
Mezi lety 1990 až 1999 bylo na lokalitě Řežabince a přilehlých lukách zahrnutých do ochranného pásma rezervace pozorováno 166 druhů ptáků (jiný zdroj uvádí 70 druhů pěvců a 102 ostatních druhů), z toho 87 hnízdících druhů (jiný zdroj uvádí 89). Jedná se například o mnoho druhů z řad migrujících bahňáků, zvláště jespáků. Dále hejna kachen a hus, které na rybníce žijí od konce léta, kdy přílétají na lokalitu. Ojediněle se zde vyskytuje i kormorán velký ("Phalacrocorax carbo"), volavka bílá ("Ardea alba"), kolpík bílý ("Platalea leucorodia"). Na lokalitě je možné pozorovat i chřástal kropenatý ("Porzana porzana"), chřástal vodní ("Rallus aquaticus"), chřástal malý ("Porzana parva"), slípka zelenonohá ("Gallinula chloropus"), slavík modráček ("Luscinia svecica"), sýkořice vousatá (P"anurus biarmicus"), cvrčilka slavíková ("Locustella luscinioides"), rákosník velký ("Acrocephalus arundinaceus"), rákosník proužkovaný ("Acrocephalus schoenobaenus"), rákosník obecný ("Acrocephalus scirpaceus"), husa velká ("Anser anser"), občas volavka červená ("Ardea purpurea") a bukáček malý ("Ixobrychus minutus"), dříve i bukač velký ("Botaurus stellaris"). Další zdroj jmenuje zástupce pěvců moudliváčka lužního ("Remiz pendulinus"), žluvu hajní ("Oriolus oriolus"), z nepěvců lžičák pestrý ("Anas clypeata"), čírka modrá ("Anas querquedula"), čírka obecná ("Anas crecca"), kopřivka obecná ("Anas strepera"), rybák černý ("Chlidonias niger"), rybák obecný ("Sterna hirundo"), chřástal vodní ("Rallus aquaticus"), chřástal kropenatý ("Porzana porzana"), moták pochop ("Circus aeruginosus"), potápka malá ("Tachybaptus ruficollis"), potápka černokrká ("Podiceps nigricollis"), potápka roháč ("Podiceps cristatus"), křepelka polní ("Coturnix coturnix") a koroptev polní ("Perdix perdi"x) (poslední dva druhy obývají ochranné pásmo rezervace). V zimě se na lokalitě pravidelně zdržuje orel mořský ("Haliaeetus albicilla").
Na plochých ostrůvcích pravidelně hnízdí v počtu až 5000 párů racek chechtavý ("Chroicocephalus ridibundus"). Jedná se tak o nejpočetnější hnízdící druh v lokalitě. Jeho přítomnost byla taktéž důvodem k vyhlášení rezervace v roce 1949. Současně tak vzniká největší racčí kolonie na území jižních Čech. Pro husu velkou je Řežabinec západní hranicí jejího výskytu v Česku a lokalitu využívá tisíc až dva tisíce jedinců jako významné shromaždiště v době mezi červencem až říjnem. Vyjma husy velké se zde v červnu shromažďuje až 300 jedinců kopřivky obecné, která zde také hnízdí v počtu 20 až 40 párů.
Trvale žije na území rezervace okolo 30 druhů savců a další druhy do lokality směřují za potravou. Ze zástupců šelm zde trvale žije liška obecná ("Vulpes vulpes"), lasice kolčava ("Mustela nivalis"), kuna lesní ("Martes martes"). Z hmyzožravců rejsek obecný ("Sorex araneus"), krtek obecný ("Talpa europea"), ježek východní ("Erinaceus concolor") a ježek západní ("Erinaceus europaeus"). Z letounů netopýr rezavý ("Nyctalus noctula"). Z hlodavců ondatra pižmová ("Ondatra zibethica"), veverka obecná ("Sciurus vulgaris"), plšík lískový ("Muscardinus avellanarius"), hraboš polní ("Microtus arvalis"), norník rudý ("Myodes glareolus"), myšice lesní ("Apodemus flavicolis") a myška drobná ("Micromys minutus"). Dále se zde nachází zajíc polní ("Lepus europaeus"), za potravou se vydává na území rezervace srnec obecný ("Capreolus capreolus"), prase divoké ("Sus scrofa"), netopýr vodní ("Myotis daubentonii"), netopýr ušatý ("Plecotus auritus"). Na území rezervace se dá příležitostně zahlédnout vydra říční ("Lutra lutra") a to převážně v zimních měsících, kdy přes lokalitu prochází.
Ve dvou případech je nahlášeno pozorování losa evropského ("Alces alces") na břehu rybníku.
Vlivem nevhodných zásahů způsobených intenzivnějším rybolovem došlo v 70. a 80. letech 20. století k výraznému poškození litorálních porostů, přeplavení rašeliniště a zničení nejcennějších rostlinných společenstev. Ve snaze zvrátit zmiňované negativní zásahy člověka se od roku 1991 uplatňuje managment, který se snaží navrátit vyhubená rostlinná společenstva zpět. Od roku 1992 je uměle regulována vodní hladina rybníku. Taktéž byla vodní hladina oproti 80. letům 20. století snížena přibližně o 30 cm. Tím je umožněno snazší šíření litorálních rostlin.
V současnosti probíhají na lokalitě výzkumné projekty pro získání informací ke zvolení vhodného způsobu hospodaření v areálu chráněného území. Taktéž dochází k zásahům v podobě kácení náletových dřevin či čištění tůní. V roce 1998 došlo po odbahnění dvou tůní k objevení souvislého porostu bublinatky jižní ("Utricularia australis"). Bublinatku časem nahradila početná populace silně ohroženého rdestu ostrolistého ("Potamogeton acutifolius"). Na lokalitě je nutné pomocí odsávání také provádět odbahňování dna Řežabince. Etapovitě by mělo docházet k oplocování rákosových oblastí v rámci jejich ochrany před kapry a labutěmi.
Jediným důvodem ochrany ptačí oblasti je využívání lokality Řežabince husou velkou jako shromaždiště v době mezi červencem a říjnem. Odhaduje se, že se sem slétává jeden až dva tisíce jedinců. Toho zneužívají myslivci a intenzivně je zde loví, co má za následek rychlý úbytek jejich počtu.
Rezervace byla roky jedinou chráněnou ornitologickou lokalitou v okrese Písek, zaměřovala se na ni proto pozornost ornitologů z Písecka. Do roku 1977 zde probíhala nepravidelná pozorování a odchyty divokého ptactva, od tohoto roku započalo pravidelné pozorování s odchytem a kroužkováním ptactva. Od roku 1982 přibylo pravidelné sčítání jednou za měsíc ptactva metodou bodového transektu. I přes to, že je na území zakázáno táboření, mají ornitologové výjimku v rámci akce „Acrocephalus“, kdy je kousek od břehu rybníka na konci července a začátku srpna vystavěn tábor. V jeho průběhu jsou ptáci chytáni do sítí, aby mohli být okroužkováni a následně opětovně vypuštěni do volné přírody. K roku 2011 proběhl již 35. ročník akce, kdy se během této doby podařilo okroužkovat přes 30 000 jedinců z více než 100 druhů.
Okolo celé rezervace vede 3 km dlouhá naučná stezka Řežabinec s 12 informačními tabulemi rozmístěnými okolo veřejné cesty, která směřuje od nádraží v Ražicích kolem železniční trati (ohraničující jižní část rezervace) směrem k rybářské baště, dále okolo východního okraje rybníku k rybniční hrázi, přes vrch Pikárna. Zde se cesta napojuje na turistickou značku spojující Putim a Sudoměřské rybníky. Ve východní části rybníku je umístěna dřevěná pozorovací věž, která byla společně s naučnou stezkou vybudována Prácheňským muzeem v Písku. Věž je z části volně přístupná návštěvníkům. Na severní hranici chráněného území po hrázi rybníku Řežabinec prochází zelená turistická značka vedoucí z Putimi k památníku Žižkova mohyla. Na území rezervace je dovoleno se pohybovat pouze po vyznačených stezkách a na přilehlém travnatém porostu. Platí zde zákaz sběru hub, táboření a rybolov.
V případě návštěvy lokality v rozmezí dubna až června má návštěvník možnost spatřit největší počet ptáků, podzim je pak vhodný pro spatření největšího množství ptačích druhů.
Na území rezervace se natáčela od 31. března do 17. května 1954 část filmu "Jan Žižka", kterou režíroval Otakar Vávra.

Přírodní památka Boukal ev.č. 980 se nachází na území okresu Písek. Přírodní památku dříve tvořil lesní rybník se zarostlými břehy severozápadně od města Milevsko v katastru obce Něžovice ležící jeden kilometr od obce Zbelítov, nicméně od roku 2011 byl k přírodní památce přidán i rybník Slatina nacházející se jižně od Boukalu. Správa AOPK České Budějovice. Památka leží v nadmořské výšce 511 metrů.
Původně se jednalo o chráněný přírodní útvar, který byl v roce 1985 překlasifikován na přírodní památku. Hranice chráněného pásma je tvořena dvěma červenými pruhy, kolem kterých je ochranné pásmo o šířce 50 metrů.
Přírodní památka se nachází přibližně dva kilometry severozápadně od města Milevska a přibližně jeden kilometr od obce Zbelítov. Na jižní hranici území se nachází silnice Milevsko-Lety. Jedná se o soustavu dvou rybníků vzájemně propojených potokem, výše položený je Boukal, níže po toku se nachází Slatina (v jiných zdrojích uváděno jméno Zlatina). Rybníky se nachází na západním úbočí 512 metrů vysokého kopce Spálená, který je zcela zalesněn.
Přírodní památka byla zřízena Vyhláškou Okresního národního výboru v Písku ze dne 4. prosince 1985 s účinností od 1. února 1986. Z důvodu zařazení části přírodní památky mezi Evropsky významných lokalit kvůli výskytu kuňky ohnivé z roku 2004, byla přírodní památka znovuvyhlášena v roce 2011 na území 8,11 ha (dříve měla velikost 4,511 ha) s ochranným pásmem o výměře 6,15 ha. Ochranné pásmo tvoří samostatný polygon, který není zahrnut ve zmiňovaných 8,11 ha. Během znovuvyhlášení přírodní památky byl do území zahrnut i jižně položený rybník Slatina.
Roste zde kosatec žlutý ("Iris pseudacorus") a lupina bílá ("Lupinus albus").
Je zde zaznamenán výskyt 7 druhů obojživelníků: například silně ohrožených druhů rosničky zelené ("Hyla arborea") a skokana zeleného ("Pelophylax esculentus"). Z ohrožených druhů se vyskytují kuňka obecná ("Bombina bombina"), ropucha obecná ("Bufo bufo"), užovka obojková ("Natrix natrix"). Z ptactva se zde vyskytuje potápka malá ("Tachybaptus ruficollis") a moták pochop ("Circus aeruginosus"). Hráz je lemována vzrostlými jasany ztepilými ("Fraxinus excelsior").
Rostlinné prostředí v okolí rybníka není nikterak vzácné, ale i přes toto zde vznikly příhodné podmínky pro ohrožené živočichy, kteří jsou převážně z řad obojživelníků a ptactva.
Ptáci sídlí převážně na plovoucích hnízdech v rákosí a orobinci.
K památce se dá dostat po silnici mezi Milevskem a Hrejkovicemi (pro pěší, či cyklisty, na začátku silnice je zákaz vjezdu pro motorová vozidla). K lokalitě vede dobře značená červená a žlutá turistická cesta, která vede okolo přírodní památky. Přístupná je i hráz rybníku, po které vede pěšina.

Lidé narození roku 1757.

Lidé narození roku 1724.


Pibimbap (korejsky 비빔밥), psáno též "pibimpap", "bibimbap" či "bibimpap", je korejské národní jídlo. Jedná se o velkou misku s vařenou rýží, na níž jsou nahoře naskládány kopečky různé zeleniny, jak vařené, tak i v syrovém stavu (cibule, okurka, špenát, mrkev, cuketa, sojové klíčky ad.), volské oko a několik kousků vařeného masa, přikládá se miska s ostrou pálivou omáčkou kočchudžang a někdy i polévka z mořských řas mijoguk. Pokrm se jí většinou lžicí a před jídlem se důkladně promíchá.

Tento seznam obsahuje úplně i částečně zaniklá sídla či místa na území dnešní České republiky.

Termodynamika je obor fyziky, který se zabývá procesy a vlastnostmi látek a polí spojených s teplem a tepelnými jevy; je součástí termiky. Vychází přitom z obecných principů přeměny energie, které jsou popsány čtyřmi termodynamickými zákony (z historických důvodů číslovány nultý až třetí). Termodynamika se dále dělí na studium rovnovážných a nerovnovážných procesů. Historicky byl vývoj termodynamiky veden touhou zvýšit efektivitu prvních parních strojů, čímž se zabývala klíčová práce "Úvahy o hybné síle ohně" francouzského fyzika Sadiho Carnota, často nazývaného otcem termodynamiky. O další rozvoj termodynamiky se zasadila formulace prvního a druhého zákona termodynamiky, na nichž se podíleli především William Thomson, pozdější lord Kelvin, Rudolf Clausius a William Rankine. Samotný termín termodynamika je prvně doložen v roce 1849 v práci lorda Kelvina.
Termodynamika zkoumá vzájemné vztahy mezi veličinami, které charakterizují makroskopický stav systému a změny těchto veličin při fyzikálních dějích, obvykle spojených s výměnou tepla s okolím soustavy. Mnohé z vlastností látky lze objasnit bez dokonalé znalosti její vnitřní struktury. Termodynamika byla využívána ještě dříve, než byla známa kinetická teorie látek. Vycházelo se z několika axiomaticky vyslovených (a experimentálně potvrzených) pouček, které, v souvislosti se známými vlastnostmi látek, posloužily k odvození dalších vlastností a vztahů. Tento přístup se nazývá fenomenologický. Stav látky se popisuje pomocí tzv. stavových veličin a rovnic, které určují vztahy mezi jednotlivými stavovými veličinami.
Mezi významnými oddíly termodynamiky můžeme jmenovat např. termochemii, která se zabývá tepelnými jevy při chemických reakcích, dále energetiku, teorii vratných dějů, teorii nevratnosti a entropie, termodynamiku fázových přeměn, či termodynamiku záření.
Příbuzným fyzikálním oborem je statistická fyzika, která objasňuje podstatu termodynamických vztahů na základě zákonitostí chování velkého množství částic studovaného metodami teorie pravděpodobnosti, přičemž vychází z předpokladů kinetické teorie látek, která je důležitou částí molekulové fyziky. Součástí termiky je vedle termodynamiky i termokinetika, zabývající se vedením a přestupem tepla.
Rozsáhlejším příbuzným oborem je fyzikální chemie, která vedle termodynamiky obsahuje i fyzikální kinetiku studující dynamiku dějů na mikroskopické úrovni a její makroskopické důsledky (rychlosti průběhu reakcí).
V roce 1821 se Nicolas Léonard Sadi Carnot seznámil v Magdeburku s parním strojem a jeho fyzikální model se pokoušel v následujících letech formulovat. Své závěry publikoval v roce 1824 v díle Úvahy o hybné síle ohně ("Réflexions sur la Puissance Motrice du Feu"). Popsal v něm cyklus stroje, kde probíhá ohřívání, expanze, ochlazení a opětné stlačení ideálního plynu, dnes známý jako Carnotův cyklus. Díky tomu dílu je tento francouzský fyzik považován za zakladatele termodynamiky.
Rudolf Clausius upřesnil Carnotův výklad, formuloval první a druhou větu termodynamiky (1850), zavedl pojem kruhových (1854), nevratných procesů (1862) a entropie (1865). Dokázal význam termodynamické metody v teorii elektrických jevů, např. u elektrolýzy, polarizace dielektrik a v termoelektřině.
Termodynamiku dále obohatili Kelvin, Rankine, Gibbs, Nernst a Planck. První jmenovaný – William Thomson známý jako lord Kelvin se již ve svých 22 letech stal profesorem „přírodní filozofie“ na univerzitě v Glasgowě, kde zůstal až do své smrti. Ve svých 24 letech zavedl pojem absolutní teploty a teplotní stupnici, dnes po něm pojmenovanou. Podařilo se mu v roce 1851 formulovat samostatně druhou větu termodynamiky a zasazoval se o použití metod termodynamiky ve všech oblastech fyziky. V roce 1853 objevil s Joulem jev, který se dnes nazývá Joulův-Thomsonův a využívá se ke zkapalňování plynů. Teorie tohoto jevu se stala základem termodynamiky nevratných procesů. Odvodil také relace pro závislost teploty varu kapalin na tlaku par a na dalších parametrech (1870).
Dalším průkopníkem v oblasti termodynamiky a statistické fyziky byl Američan Josiah Willard Gibbs, který přišel na teorii termodynamických potenciálů a odhalil světu pravidlo o koexistenci fází. Bohužel jeho mimořádná skromnost způsobila, že své práce publikoval jen v nevýznamných místních časopisech, takže jeho objevy nebyly před rokem 1892 vůbec známy.
O vnitřní energii a entropii látek v okolí absolutní nuly a o její nedosažitelnosti vyslovil Walther Hermann Nernst třetí větu termodynamiky (1905). Nernst byl špičkou oboru ve výzkumu nízkých teplot, ale působil též jako konstruktér různých přístrojů (např. Nernstovy lampy). Společně s Ostwaldem, van't Hoffem a Arrheniem byl Nernst jedním ze zakladatelů moderní chemické termodynamiky.
Nernstovo znění třetí věty termodynamiky dále zobecnil Max Planck (1910). Ten se ostatně podílel i na formulaci první a druhé věty termodynamiky a zasadil se o zdůraznění významu pojmu entropie, kterýžto pojem zavedl R. Clausius. Planck při svých snahách vypracovat termodynamiku záření dospěl ke svému slavnému zákonu o vyzařování černého tělesa, který byl jedním ze základních kamenů kvantové teorie.
Etymologie slova termodynamika má složitou historii.
Zprvu bylo psáno ve formě s pomlčkou jako adjektivum (termo-dynamických) a 1854 až 1868 jako podstatné jméno termo-dynamika reprezentovalo vědu o zobecněných tepelných strojích.
Součásti slova termodynamiky je odvozeno z řeckého slova θέρμη čti [termé], což znamená teplo, a δύναμις čti [dynamis], což znamená moc i sílu.
Pierre Perrot tvrdí, že termín termodynamika byl vytvořen v roce 1858 Jamesem Joulem pro pojmenování vědy o vztazích mezi teplem a energií. Joule ale nikdy tento termín neužil, místo toho používá termín dokonalý-termo-dynamický stroj s odkazem na Thomsonovu frazeologii z r. 1849.
V r. 1858 je již termín termo-dynamika jako ustálený pojem používán v článku William Thomsona „An Account of Carnot's Theory of the Motive Power of Heat“.
Pro formulaci termodynamických zákonů a k popisu termodynamických jevů jsou důležité následující veličiny:
Vedle těchto veličin jsou potřeba i další veličiny pro popis konkrétních termodynamických systémů.
Termodynamika je založena na šesti postulátech, které byly formulovány zobecněním pozorovaných a experimentálních faktů. Prvním je postulát o přechodu systému do
rovnovážného stavu. Druhým postulátem je tvrzení, že vnitřní energie systému je extenzivní veličinou. Další čtyři postuláty se někdy z historických důvodů nazývají
větami termodynamickými
(zkrácením z termínu "hlavní věta" = "Hauptsatz" užitého v prvním českém textu Záviškově), vhodnější je zákony nebo principy termodynamiky
, protože větou se má nazývat tvrzení, které lze v rámci daného oboru dokázat z výchozích zákonů (principů, axiomů).
První postulát termodynamiky uvádí, že "libovolný izolovaný systém po uplynutí určité doby dospěje do rovnovážného stavu, který není nikdy spontánně narušen". Druhý postulát říká, že "stav systému v rovnováze je jednoznačně určen souborem všech vnějších parametrů a jediným parametrem vnitřním".
První zákon vyjadřuje zákon zachování energie, druhý zákon říká, že teplo se nemůže samovolně předávat z chladnějšího tělesa teplejšímu, a třetí zákon se týká chování látek v blízkosti absolutní termodynamické nuly.
Dle nultého zákona termodynamického je teplota (intenzivní stavová proměnná) ve všech systémech s tepelně vodivými stěnami, jež jsou spolu v rovnováze, stejná;
První zákon termodynamický lze pojímat jako speciální formulaci obecného zákona zachování energie v uzavřeném systému s možností konání práce a výměny tepla, která definuje stavovou funkci – vnitřní energii "U", jenž je vlastností daného stavu uzavřeného systému závislou na fyzikálních veličinách práce a teplo;
Druhý zákon termodynamický axiomaticky zavádí stavovou funkci "S" zvanou entropie, pro jejíž diferenciál platí d"S"=δ"Q"/"T" ≥ 0, kde rovnost nastává pouze pro vratné děje, nerovnost pro děje nevratné;
A konečně podle třetího zákona termodynamického je entropie každé ideálně krystalické a dokonale čisté látky rovna nule při teplotě 0 K.
Jedním z možných členění oborů termodynamiky je pohled dle rovnováhy studovaného systému. Rovnovážná termodynamika se zabývá studiem termodynamických systémů blízko rovnovážného stavu. Nerovnovážná termodynamika se naopak zabývá studiem termodynamických systémů v nerovnovážném stavu a lze jí dále členit na lineární a nelineární, kdy lineární nerovnovážná termodynamika se zabývá studiem systémů dostatečně blízko rovnovážného stavu, kdy je možné považovat závislost zobecněných termodynamických toků na zobecněných silách ještě za lineární. Nelineární nerovnovážná termodynamika studuje stavy systému vzdáleného od termodynamické rovnováhy.
Klasická termodynamika studuje systémy z makroskopického hlediska. Oproti tomu statistická termodynamika bere v potaz obrovské soubory částic, z nichž je složen typický termodynamický systém, jehož vlastnosti popisuje statistickými metodami tak, že umožňuje nalézt vztahy mezi vlastnostmi zúčastněných částic a makroskopickými projevy systému – termodynamickými funkcemi. Při známých vlastnostech molekul (např. délky vazeb, hmotnost, stavba molekuly a charakteristiky mezimolekulárních sil), lze provést výpočet všech termodynamických funkcí daného systému bez další potřeby přímých experimentálních dat.
Téměř všechny činnosti a procesy v přírodě zahrnují interakce mezi hmotou a energií. Aplikace základních termodynamických principů má proto velký význam v mnoha technických a vědeckých oborech, ať už jde o lidské tělo, jaderné elektrárny či proudové motory, vše se musí řídit zákony termodynamiky. Následující text stručně popisuje některé oblasti aplikované termodynamiky.

Stupeň Rankina (značený °R) je jednotka teploty, kterou v roce 1859 vytvořil skotský inženýr a fyzik William John Macquorn Rankine.
Základním bodem stupnice je teplota absolutní nuly, které je přiřazena hodnota 0 °R a jeden stupeň Rankina odpovídá stejnému rozdílu teploty jako 1 stupeň Fahrenheita. Teplota tání vody odpovídá hodnotě 491,67 °R.

Centi (symbol c) je předpona soustavy SI a znamená mocninu 10, nebo 1/100.
Předpona pochází z latinského "centum", což znamená "sto".

Star Wreck (doslovným překladem z angličtiny „Hvězdný vrak“) je série převážně finských fanfilmů, které parodují "Star Trek". První díl, jednoduše pojmenovaný "Star Wreck", byl vytvořen Samulim Torssonenem v roce 1992. Jednalo se o animaci tří vesmírných lodí střílejících na sebe navzájem. Pozdější filmy už ale obsahovaly pokročilou počítačovou grafiku, animované postavy, zvláštní humor a později i skutečné herce. Filmy jsou namluveny finsky, k dispozici jsou titulky (anglické, české, i v dalších jazycích). Filmy jsou k dispozici na internetu pod licencí Creative Commons.
"Star Wreck" pojednává o příhodách Jamese B. Pirka, kapitána vesmírné lodi С.Р.Р. "Potkustartti". Jméno kapitána je parodií na postavu seriálu "Star Trek", kapitána Jamese T. Kirka. Název lodi je pak složeninou z prefixu С.Р.Р., odkazující na U.S.S. (ve "Star Treku" používáno pro "United Space Ship") a zároveň cyrilicí psanou zkratku Sovětského svazu, a finského slova, které by se dalo přeložit jako „výkop“. Dalšími postavami jsou Mr. Fukov, Mr. Spökö, Mr. Dwarf, praporčík Shitty a Mr. Info, jejichž jména jsou opět parodiemi na postavy ze "Star Treku" (Čechov, Spock, Worf, Scotty a Dat).
V prvních šesti případech se jedná o krátké videofilmy, sedmý snímek s podtitulem "In the Pirkinning" byl koncipován jako celovečerní film (byl vydán i na DVD). Zatím poslední, osmý díl, vytvořili filmaři ze Švýcarska, finští tvůrci a herci Samuli Torssonen a Timo Vuorensola z předchozích filmů zde však také vystupují.
Torssonen a Vuorensola se také podíleli na výrobě celovečerního sci-fi filmu "Iron Sky".
"Star Wreck: In the Pirkinning" je prvním finským celovečerním filmem obsahující speciální efekty vysoké kvality a vesmírné bitvy. Jedná se o parodii kombinující světy "Star Treku" a "Babylonu 5". Film se začal vyrábět v roce 1999 a byl dokončen po šesti letech. Pro zvané hosty měl premiéru 20. srpna 2005. V září 2005 byl film vydán na DVD a od 1. října toho roku je ho možno i volně stáhnout z oficiálních stránek filmu.
Vznikla také další starwrecková animovaná série "Star Wreck Asskicker", která vypráví příběh lodi C.P.P. "Asskicker". Nepochází však z dílny Torssonena a jeho týmu.
Zcela odlišným dílem je série románů "Star Wreck" od Leah Rewolinski s ilustracemi od Harryho Trumborea, která rovněž paroduje "Star Trek", avšak nemá s finskými filmy od Samuliho Torssonena nic společného.

Emirp je prvočíslo, které zůstane prvočíslem i v případě, že jeho číslice napíšeme v obráceném pořadí. Označení vzniklo z pozpátku napsaného anglického slova "prime", znamenajícího "prvočíslo".

Palindromické číslo je „symetrické“ číslo. Jeho hodnota se nezmění pokud jeho číslice napíšeme v opačném pořadí.
Nejjednodušší příklady jsou např. 11, 22, 3333, ale jsou i trochu komplikovanější např. 121, 12321, 5478745, atd.
Palindromická čísla vzbuzují největší pozornost především v oblasti rekreační matematiky.
Tady jsou zajímavá čísla, které mají nějakou známou vlastnost a přitom jsou palindromická. Například
Pokud vezmeme libovolné číslo a příčteme k němu jeho zrcadlový obraz (stejné číslo napsané v opačném pořadí) a tuto operaci (nazývanou anglické literatuře jako 196-Algorithm) budeme stále opakovat, získáme velmi často po konečném počtu opakování palindromické číslo. Existují však čísla u nichž se neví, zda se po konečném počtu opakování algoritmu lze k palindromickému číslu dostat. Příkladem jsou čísla 196 (podle nějž se algoritmus nazývá), 295, 394, 493, 592, 691, a mnoho dalších.
Počet opakování algoritmu k získání palindromického čísla může být různý.
 18 + 81 = 99
 68 + 86 = 154
u čísla 89 budeme potřebovat 24 kroků a výsledkem bude číslo 8813200023188.
39+93=132
132+231=363
 196 + 691 = 887

Palindrom (z řec. "palindromos", běžící pozpátku) je slovo, věta, číslo nebo melodie (obecně jakákoliv sekvence symbolů, např. sekvence DNA), která má tu vlastnost, že ji lze číst v libovolném směru (zprava doleva nebo zleva doprava) a má vždy stejný význam.
Při posuzování, zda se jedná o stejný význam, se obvykle neberou v úvahu mezery mezi slovy a diakritika (je-li použita).
Nejdelšími českými palindromatickými slovy jsou trpné tvary některých záporných sloves: "nepochopen, nepotopen, nezasazen, nezařazen, nezaházen". Geografickým palindromem je například grónské městečko Qaanaaq.
Největším specialistou na palindromické věty byl učitel českého jazyka Josef Wimmer z Benešova nad Černou. Ve své sbírce zaznamenal několik desítek tisíc různých kombinací a kvality obousměrných vět. V tomto oboru má i záznam v Guinessově knize rekordů.

Číslice (případně cifra) je grafický znak (např. 4) používaný k zapisování čísel (např. 477).
Nejčastější jsou arabské číslice používané k pozičnímu zápisu čísel desítkové soustavy. Existuje ale celá řada dalších systémů a číslic odpovídající různým historickým epochám, kulturním oblastem nebo specifickým účelům.
Platné číslice se nazývají ty číslice, které v zapsaném čísle ovlivňují jeho hodnotu. Platné číslice tedy u běžných čísel nejsou nuly na začátku čísla a nuly na jeho konci za desetinnou čárkou. Počet platných číslic se snižuje zaokrouhlováním.
Číslice jsou znaky k zapisování čísel, podobně jako písmena jsou znaky k zapisování slov. A například znak „5“ může být "číslem" pět i "číslicí" pět, podobně jako „a“ může být prvním "písmenem" abecedy nebo také "slovem" (spojkou) a.
Ne vždy jsou však oba pojmy důsledně rozlišovány, někdy jsou zaměňovány. A například v informatice číslicový systém neboli digitální (anglicky "digit" znamená číslice) je označení pro systém zpracovávající data převedená na sled čísel, nikoli pro systémy používající zobrazování číslic. Běžně se pak ve významu čísla používá slovo cifra (například pětimístná cifra, tedy „pěticiferná“).
Nejčastěji je používána poziční číselná soustava, ve které mají význam pozice (polohy) jednotlivých číslic v zapsaném čísle. Příkladem jsou nejpoužívanější arabské číslice - znaky „0“ až „9“ (používané v desítkové soustavě), „0“ a „1“ (v binární soustavě), nebo číslice „0“ až „9“, „A“, „B“, „C“, „D“, „E“ a „F“ v šestnáctkové soustavě.
Předpokladem poziční soustavy je používání číslice nula. Ta není nutná u ostatních číselných soustav, kde je hodnota zpravidla jednoduše určena součtem hodnot jednotlivých číslic. Příkladem jsou egyptské číslice či římské číslice nebo některé systémy používající pro zápis čísel písmena abecedy, například řecké číslice.

HII oblast je nejběžnější typ emisní mlhoviny. Vzniká ionizací vodíku, nejčetnějšího prvku mezihvězdné hmoty. Takto ionizovaný vodík označujeme HII.
Většinou mladé, žhavé hvězdy produkují ultrafialové záření, to pak ionizuje plynné oblasti, které tyto hvězdy obklopují.
V oblastech HII vzniká většina hvězd.
Mezi nejznámější mlhoviny typu HII oblast patří Orlí mlhovina, mlhovina Rozeta, Carina a Mlhovina Tarantule.

Maršov je obec v okrese Brno-venkov v Jihomoravském kraji. Rozkládá se v katastrálním území Maršov u Veverské Bítýšky, v Křižanovské vrchovině, na okraji přírodního parku Údolí Bílého potoka, zhruba 21 km severozápadně od Brna. Maršov sousedí na severozápadě s Braníškovem, na východě s Lažánkami a na jihu s osadou Šmelcovna, částí obce Javůrek.
Maršov je členem dobrovolného svazku obcí „Mikroregion Bílý potok“.
Jméno Maršov je odvozeno od vlastního jména Mareš (zdrobnělina od Martina), značilo tedy 'ves Marešovu' → Marešov → Maršov.
Historie obce Maršov je spjata s historií deblínského panství, k němuž patřila. První dochovaná zmínka o Maršově se nalézá v listině vydané Gertrudou (Kedrutou) z Deblína dne 1. července 1299. Gertruda v ní daruje celé deblínské panství řádu německých rytířů a připojen je i výčet obcí - Maršov je uveden jako Marschau. Gertruda si ovšem vymiňuje značně vysokou doživotní rentu a snad i díky událostem dalších let se řád německých rytířů panství nakonec nikdy neujal. Po dalších asi 200 roků patří panství i s Maršovem pánům z Lomnice a nakonec je roku 1466 odkupuje královské město Brno.
Po vzniku okresů (1850) Maršov spadal do působnosti okresu Tišnov, později okresu Brno-venkov.
Roku 1866 v Maršově začala řádit cholera a většina obyvatel zemřela (jenom mužů zemřelo přes 80 %).
Roku 1906 (nebo 1908) bylo mezi Maršovem a Lažánkami - poblíž lokality "Šachty" - nalezeno bohaté ložisko kaolinu - v hloubce asi 8 metrů pod povrchem. Pro svoz kaolinu Baťa v r. 1911 nechal postavit lanovou dráhu do Veverské Bítýšky a odtud přepravě měla sloužit souběžně budovaná železniční trať do Kuřimi. Do lomu často tekla podzemní voda a tak v lednu 1932 se těžba zastavila. Z bývalého lomu vzniklo jezero, do kterého v roce 1945 němečtí vojáci sházeli vojenskou techniku včetně tanku Steyer, který byl roku 1954 vytažen a několik let poté využívali tank tišnovští hasiči. Kaolinové jezero je v soukromém vlastnictví.

Vlastislav (dříve též Vlastislavy, ' nebo ') je obec v Ústeckém kraji na potoce Modla, 8 km západně od Lovosic a 3 km severozápadně od Třebenic. Rozkládá se na 5,64 km² a žije v ní asi 150 obyvatel. Pod obec patří též osada Chrastná a také hájovna "Kačenka" u Děkovky.
První písemná zmínka pochází z roku 1184, ale v místě obce bylo prokazatelně již v raném středověku vystavěno hradiště. Podle Kosmovy kroniky mělo patřit Lučanům, nepřátelům Čechů a sloužit buď jako předsunutý obranný hrad, nebo dokonce i jako hlavní správní hrad luckého knížectví. Měl ho nechat vystavět lucký kníže Vlastislav. Podle pověsti ho měli Češi později zničit. Násilné zničení je patrné i z ohořelých zbytků, které byly nalezeny při archeologických vykopávkách, které v padesátých letech 20. století vedl Dr. Zdeněk Váňa. Problém je jen v datování, podle všeho bylo hradiště zničeno až o 150 let později, než kam zničení umísťuje pověst.

Syndrom nemocných budov (SBS) je kombinace onemocnění (syndrom) spojené s jednotlivými místy v práci (kancelářská budova), nebo bydliště. Světová zdravotnická organizace (WHO) oznámila 1984, že 30 % obyvatel ve vyspělých zemích trpí nemocí SBS (Sick Building Syndrome), česky syndrom nezdravých budov. V roce 2002 už WHO oznámila 60% lidí postižených SBS. V České republice nijak nezaostáváme.
Příčiny nemocných budov jsou často chyby v topení, větrání a klimatizace systémů. Jiné příčiny byly připsány nečistotě produkované z výfukových plynů z některých druhů stavebních materiálů, těkavých organických látek (VOC), plísní (viz článek o vlivech plísní na zdraví), nesprávné ventilaci ozonu (vedlejší produkt některých kancelářských strojů), lehké průmyslové chemikálie, nebo nedostatečná čerstvého filtrace vzduchu (viz minimální účinnost výkaznictví Value).
Symptomy jsou často zkoumány až po uskutečnění posílení celkového obratu čerstvého vzduchu výměnou se vzduchem venkovním, ale novým cílem designu zelených budov by na prvním místě mělo být vyhnout se většině zdrojů problému SBS, minimalizovat pokračující používání VOC čištění sloučenin, a odstranit podmínky, které podporují nárůst alergenů a růst plísní. 
Obyvatelé budov si stěžují na symptomy, jako jsou podráždění očí, nosu, krku; neurotoxické nebo celkové zdravotní problémy, kožní onemocnění, nespecifické reakce z přecitlivělosti; špatné vnímání vůní a chutí.
Několik nemocných osob si může stěžovat na různé symptomy, které se nezdají být nijak propojeny. Klíčem k objevu, je zhoršení dopadu těchto onemocnění v počátcích v poměrně krátkém časovém úseku - obvykle v období týdnů. Ve většině případech se na příznaky SBS přijde brzy poté, co obyvatelé opustí své domovy. Nicméně, mohou to být doznívající vlivy různých neurotoxinů, které nemusí objasnit, kdy přesně obyvatelé budovy opustili. Zejména u citlivých jedinců to může mít dlouhodobý vliv na zdraví.
Přispění faktorů, které často souvisí s projektem vybudování prostředí, může zahrnovat kombinace některých nebo všech následujících akcí: 
Oxid uhličitý, stejně jako oxid uhelnatý, v kombinaci s relativním nedostatkem kyslíku, může být hlavní příčinou SBS
Budovy často obsahují velké množství skrytých vnitřních dutin, které vznikly díky užití specifických stavebních metod a postupů. Tyto dutiny často existují uvnitř stěn a stropů, díky použití trámů a krovů, a můžou se také nacházet v podkrovích a stropních prostorech. Taková místa mohou mít velmi špatné větrání. Dovnitř vzduch pronikne, což se zvenčí těchto prostorů se projeví jako změna atmosférického tlaku na tyto prostory.
Starší stavby z doby před rozvojem izolace, vlhkostních bariér, a kompozitních materiálů byly vystaveny průvanu, chladu a špatnému vytápění, ale také i problémům s vlhkostí. Například předtím než běžně začala být používána překližka pro stavbu podlah, byly podlahy domů typicky konstruovány dvěma vrstvami úzkých desek, které svíraly úhel 90 stupňů, a 45 stupňů od umístění trámů podlahy. Tyto desky měly mezi sebou duté mezery, což vzduchu umožnilo prosakovat dovnitř a ven z stropních prostorů. Moderní konstrukce překližky je ve srovnání téměř nepropustná a zabraňuje proudění vzduchu do stropních prostorů.
Vlhkost, která může být skryta v těchto dutinách, kde se staví na 70% a 95% vlhkosti hmotnosti. Zvýšení vlhkosti může nastat například uvnitř dutin ve zdech kolem kuchyní, koupelen, a dalších vlhkých místností, kde můžou být problémy se špatným odvětráváním. Vždy existuje jen velmi málo, pokud vůbec nějaké jsou, způsobů. Jak lze vysušit tyto vnitřní dutiny stěn, jakmile jsou zasaženy vyšší vlhkostí. Větrání prostorů stropů obvykle není považováno za důležité, přesto by v průběhu stavby mělo být provedeno vrtání větracích otvorů uvnitř každé duté zdi, skrz podlahu a stropní foliové překližky.
Pokud je takové proudění vzduchu z horkého, vlhkého vzduchu, tak teplý vzduch může dosáhnout rosného bodu povrchu, zvláště pokud jsou vnitřní teploty mnohem nižší než asi 78 ° F (26 ° C). Pro tento stupeň vlhkosti se v této temné, duté zdi, daří většině všech plísní, včetně Stachybotrys. Plísně a bakterie nezřídka kdy existují vedle sebe. Produkují toxické látky, které obvykle vytvářejí nežádoucí, nezdravé životní prostředí pro bakterie a hmyz, stejně jako pro lidi. Toxické látky, vytvořené růstem plísní se mohou stát aerosolem, uvolnit se a prouděním vzduchu se tak rozšířit po celé budově. Nakonec se mohou dostat i do klimatizace a rozvodů topení a pak být vypuštěny do dýchací zóny. 
Mechanická ventilace v horkém, vlhkém klimatu může do budovy přinést vodní páry o objemu přibližně jedné libry vody denně pro každou kubickou stopu za minutu za den bez větrání venkovním vzduchem.
Při snížení množství radonu mechanickým větráním v horkém vlhkém podnebí (Florida), je známo, že dojde k postupnému zvyšování vlhkosti, což vede k náhlým problémům s plísněmi, kdy vlhkost materiálů příznivých pro tvorbu plísní na potravinách dosahuje 70% hmotnosti. Tento proces zvýšení vlhkosti může trvat několik měsíců nebo také čtyři nebo více let.
Neinformovaní, nebo špatně informování předpokládají, že jejich klimatizace bude takovou vlhkost úspěšně odstraňovat, a to může, bude-li užívána efektivně. Mnoho klimatizací nebude, a téměř u většiny v průběhu času klesá jejich schopnost účinně odvlhčovat. Zbytková vlhkost zůstane a vsákne do materiálů, jako do houby. V horkém a vlhkém podnebí jsou nejhorší měsíce pro tvorbu plísní říjen, listopad, prosinec a brzy na jaře... Kdy klimatizace málokdy pracují a přitom se vlhkost v těch měsících zvyšuje nejrapidněji.
Identifikace a odstranění těchto proudění vzduchu v jádrech budov bylo zřídkakdy rozpoznáno a následně úspěšně vyřešeno, a proto veškeré úsilí uzdravovat nemocné budovy bylo z velké části neúspěšné. Z pocitu frustrace s nesmírně drahých a neefektivních přístupů „léčení“, je celková stavební demolice někdy vybrána jako jediné východisko.
Při správné aplikaci vybavení, které je v současnosti k dispozici je identifikace nechtěného proudění vzduchu v jádru budovy relativně snadná, rychlá a finančně nenáročná pro zkušeného stavebního odborníka. Řízení tlaků a mikrotlaků může mít za následek okamžité rozšíření zápachu a toxických látek. Ale použitím správné technologie, a často i bez instalace jakýchkoli dalších zařízení, se dá spoléhat na to, že v řádu několika hodin od uskutečnění „léčby“ nemocných budov může začít postupný proces vysychání, který probíhá úplně sám.
Jiný přístup málokdy řeší příčinu a léčí pouze příznaky.
Ženy mají tendenci vykazovat více symptomů než muži. Spolu s tímto, proběhly studie, kde zjistili, že ženy mají citlivější imunitní systém a jsou náchylnější k vysušení sliznice a zarudnutí obličejové kůže. Také jsou údajně ženy více vystaveny některým faktorům vyskytující se uvnitř budov, protože mají tendenci mít více administrativní práce, kde se dostávají do kontaktu s unikátním kancelářským vybavením a materiálem (např.: Blueprint stroje), zatímco muži mají více práce mimo kanceláře.

Vlastislav je staré mužské slovanské jméno. Skládá ze dvou částí. První vlast dříve neslo význam „moc“ a „vláda“, druhá část slav je „slavný“ či „významný“. Jméno svého nositele tedy označuje jako „slavného vládce“.
Svátek má 28. dubna. Příbuzným jménem jest Vlastibor to značí "bojující za vlast".
Následující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −1,9%.

Vlastislav může znamenat

Johann Konrad Augustin Maria Felix kardinál hrabě von Preysing-Lichtenegg-Moos (30. srpna 1880, Schloss Kronwinkl – 21. prosince 1950) byl německý kardinál, biskup eichstättský (1932–1935) a berlínský (1935–1950].
Společně se svým bratrancem Clemensem Augustem von Galenem, biskupem münsterským patřil k nejhlasitějším odpůrcům nacismu. V roce 1933 se postavil proti uzavření Říšského konkordátu a při návštěvě Říma se pokoušel Pia XI. přesvědčit, aby jej odmítl. Pius XII. jej dne 18. února 1946 jmenoval kardinálem.


Hvozdík pyšný ("Dianthus superbus") je vytrvalá bylina z čeledi hvozdíkovitých. V České republice je řazen mezi silně ohrožené druhy.
Základní (nominátní) poddruh je rozšířen po celém mírném pásu Evropy a Asie, s výjimkou Velké Británie a Irska, na Sibiři a Dálném východě, v Kazachstánu, Uzbekistánu a Kyrgyzstánu, v západní a severní části Mongolska, v severní polovině Číny, na Korejském poloostrově v severní polovině Japonska. Poddruh "alpestris" se vyskytuje v horských a vysokohorských oblastech nad 850 m, v Evropě zejména v Alpách a Karpatech, ale roztroušeně i v ČR v Krkonoších a Hrubém Jeseníku; podobně se nachází i v asijských velehorách.
Poddruh "stenocalyx" se vyskytuje v evropské části jižního Ruska a na severní Ukrajině; poddruh "autumnalis" pouze ve Francii a v jižním Německu.
Rozlišují se dva ekotypy. Rostliny z lesních stanovišť vykvétají obvykle o 3 až 4 týdny později než rostliny z vlhkých luk.
V ČR se vyskytuje nejčastěji na vlhkých nebo střídavě vlhkých loukách, ve světlých listnatých lesích a na lesních okrajích.
Někteří taxonomové uznávají poddruh "Dianthus superbus" subsp. "silvestris" za samostatný, jiný jen za ekotyp základního poddruhu. Také "Květena ČR" jej považuje za pouhou formu základního poddruhu "Dianthus superbus" subsp. "superbus".




Slovenské rudohoří ( ) je rozlohou největší pohoří na Slovensku, krajinná oblast subprovincie Vnitřní Západní Karpaty.
Pohoří se rozkládá přibližně mezi městy Zvolen a Košice, severní hranici mu tvoří zhruba řeka Hron a Hnilec, jižní pak slovensko-maďarská hranice.
Má masivní, často plošinový reliéf. Na rozdíl od jiných slovenských pohoří má jen jednu (a to malou) kotlinu a hornatý charakter jen na jihu.
V minulosti bylo Slovenské rudohoří místem těžby rud.
V Rudohoří pramení řeky Hron, Rimava, Ipeľ, Slaná, Bodva a Hnilec.
Všechny oblasti, kromě krasových, jsou hustě zalesněné.

Bitva na Bílé hoře (německy "Schlacht am Weißen Berg"), svedená v neděli 8. listopadu 1620 v blízkosti Prahy, byla bitva třicetileté války. V bitvě se střetly česká stavovská armáda a dvě armády katolické, armáda císaře Svaté říše římské Ferdinanda II. Štýrského a armáda německé Katolické ligy. Katolické armády po jedné až dvou hodinách zdolaly méně početnou stavovskou armádu. Bitva zpečetila osud českého stavovského povstání a na dalších 300 let ovlivnila osud českého státu.
Ligistická a stavovská armáda se setkaly 7. listopadu, ligisté dále nepostupovali a čekali na císařské až do setmění. Poté se doneslo katolické armádě, že jednotky povstalců ustoupily ze svých pozic. Proto se kolem 21. hodiny začaly zvedat i bavorské voje. Přibližně v této době, po půlnoci, se odehrála první bojůvka mezi císařským plukovníkem Nicolou de Gauchierem a předsunutým táborem lehké uherské jízdy u Ruzyně. Gauchier velel půlce pluku valonské jízdy, připojilo se k němu ještě 200 jezdců od ligistů a dva praporce kozáků, což v součtu činilo 800 až 1000 mužů. Existují dvě teorie, jak střet proběhl. Buď Gauchier napadl připravený tábor a způsobil velké ztráty na životech, nebo napadl lehkomyslné Uhry nepřipravené a nezpůsobil velké škody a Uhrové prchli patrně do Liboce, nicméně v obou případech odehnal nejméně 1000 koní.
Je třeba zmínit, že postup a následné postavení obou armád není jednoduché popsat, protože jediné dochované dobové záznamy pocházejí od nečeských autorů, kteří neznali místní názvy a ani příliš nekladli důraz na podrobný popis krajiny. O podrobnější popis se pokusil například Jindřich Fitzsimon, ale ten viděl krajinu pouze jednou. Stavovské vojsko se dostalo na svoje místo okolo půlnoci ze 7. na 8. listopadu. Ligistická armáda začala zaujímat svoje postavení kolem 5. hodiny ranní a císařská dorazila s určitým zpožděním, snad kolem 10. hodiny.
O vlastním rozestavění česko-moravské armády existují dva majoritní popisy, od vrchního velitele Kristiána I. Anhaltského, který vznikl na počátku roku 1621 a Fitzsimonův. Oba dva se poněkud liší. Později samozřejmě vzniklo i mnoho různých dalších studií, jedna z významných soudobých teorií o bitvě pochází od Dušana Uhlíře.
Stavovské vojsko se rozložilo nedaleko pražských hradeb na návrší Bílá hora, které k severu a západu prudce klesá zhruba o 50 výškových metrů do údolí Litovického potoka. Pravé stavovské křídlo se opíralo o vysokou zeď rozsáhlé obory u letohrádku Hvězda a levé křídlo bylo posíleno dělostřelectvem. Koncepce bojové formace kterou vytvořil Anhalt na západní straně hory, se dá přirovnat k pružné šachovnici, kdy rozestavil svoji armádu do dvou řad s mezerami tak aby šiky z druhé řady mohly prostoupit dopředu. Do třetí potom umístil uherskou jízdu. Pět praporců jeho jízdy pak mělo předsunutou pozici kvůli pohybu do stran. Muži byli děleni po praporcích čili kornetech. Podle tabulkových počtů by měl mít jízdní praporec po 100 mužích a pěší praporec třikrát více.
Císařsko-ligistická armáda se začala šikovat později a byla poněkud odlišná. Císařská část armády tvořila pravou část uspořádání a skládala se ze tří šiků, první tvořily dvě pěší tercie (reálný počet mužů se pohyboval kolem 4000) a napravo od nich valonské pluky. Tento šik byl ještě na vnější straně doplněn třemi jízdními křídly po 500 mužích. V druhé řadě byla pouze jedna tercie „Neapolitánců“ pouze s 2500 muži a jezdecká křídla: nalevo 550 mužů a napravo 400 mužů. Základ posledního šiku tvořily opět dvě tercie a jízda. Mezi prvním až třetím šikem se pohybovalo asi 800 kozáků. Císařské armádě byly k dispozici též čtyři děla. Šikování provedl generál dělostřelectva Maxmilián z Lichtenštejna a o velení se dělil s plukovníkem Tiefenbachem. Císařské síly jsou odhadovány na 18–20 000 mužů.
Ligistická armáda, která ležela nalevo od císařské, byla seřazena do čtyř šiků. Přáním vrchního velitele celé armády, Karla Buquoye, bylo, aby první byl tvořen dvěma terciemi, aby vytvořil mohutnou první linii. Druhý šik obsahoval patnáct kornet jízdy. Třetí se potom skládal ze tří tercií, které byly tvořeny pěti pluky pěchoty. Čtvrtý šik byl zbytek jízdy. Ligisté měli přibližně šest děl. Počet ligistických se pohyboval kolem 12–13 000 mužů. Tato formace byla podřízena Janu Tserclaesovi Tillymu.
Je spíše zajímavostí, že se nejspíše této bitvy zúčastnil na katolické straně i francouzský filosof René Descartes, jeho úloha však nemohla být nijak významná.
Porady v katolickém generálním štábu vedl Maxmilián Bavorský, od něho také pochází počáteční obavy z dobré pozice nepřátel, ale také to byl on, kdo se snažil udělat z budoucího střetu rozhodující bitvu. La Motte, který se vrátil z terénního průzkumu, označil Anhaltovy pozice za slabé, což dodalo generálnímu štábu nemalé sebevědomí. Stavovské vojsko se nacházelo ve strategicky výhodné pozici na kopci, avšak v povstalecké armádě panovaly neshody a kompetence ve velení byly vymezeny nejasně.
V tehdejší době také bylo obvyklé nějak bitvu nazvat a vybrat motto. Katolické označení bitvy navrhl Carlo Spinelli a zní „veliká srážka“. Do diskuze o mottu vstoupil mnich a bělohorská legenda, karmelitán Dominik à Jesu Maria a ukončil ji slovy: "„Spolehněte se na Boha a udeřte.“" Následně se katolické vojsko připravovalo na bitvu jídlem a pitím; někteří se hlasitě modlili, nebo přijímali svátost smíření. Sám Dominik jezdil na koni a zvyšoval morálku mužů svoji ohnivou řečí.
Oproti tomu tábor českých stavů byl tichý, probíhalo zde dostavování náspů a teprve postupně přicházeli poslední velitelé, přičemž mnoho nedorazilo vůbec, z těch nejprominentnějších to byl sám Fridrich Falcký, který ani nevěřil, že bitva proběhne a zasedl k obědu s anglickými vyslanci Richardem Westonem a Edwardem Conwayem. Král se sice nakonec po obědě rozhodl bojiště navštívit, ale to se již setkal s ustupující armádou.
Ještě v noci před rozhodující bitvou vyslal Buquoy jízdu proti uherským vojákům, kteří bezstarostně spali, a nezmohli se tak na obranu, což výrazně pozvedlo bojovou morálku císařsko-ligistického vojska a naopak demoralizovalo vojsko stavů.
Bitva začala kolem poledne, nejspíš v půl dvanácté. Započalo ji pravé křídlo císařského šiku, kde veleli Gauchier, La Motte a de Lacroix, ale bylo odraženo Thurnovým jízdním plukem a částí Bubnova jízdního pluku pod velením Iselteina. Stavovská jízda pokračovala dále a těžce udeřila na tercii, zde však selhaly okolní stavovské jednotky, útok nepodpořily a ten ztroskotal. Toho opět využili císařští, posíleni jízdním plukem pana z Meggau a valonskou jízdou a znovu napadli levé křídlo. Na pomoc mu sice přispěchal Streif vedoucí Anhaltovu jízdu a baron Hofkirch vedoucí dolnorakouskou jízdu, ale poté co byl Hofkirch zabit, dali se Rakušané na ústup a strhli spolu i Anhaltovce. Do boje také nastoupily čtyři kornety slezské jízdy, ale vzhledem ke svojí poloze, vzdálené od boje, nenabyly významu. Poté začala ustupovat i Anhaltova pěchota a ve čtvrt hodině bylo levé křídlo první řady poraženo. V tuto chvíli již byla císařská pěchota na pochodu podporována Dampierrovou jízdou z druhé řady a volnou jednotkou kozáků. Naopak uherská jednotka, která dosud stála v pozadí a do boje nezasáhla, začala ustupovat, a to zapříčinilo pád celého stavovského levého křídla.
V této situaci – podle tehdejších tradičních doktrín znamenala prohranou bitvu – se ještě na nějaký čas podařilo obrátit kartu mladému princi Kristiánu Anhaltskému, který velel devíti kornetám pluku ve středu druhé řady a který velel k protiútoku. Při svém pokusu byl podpořen Kaplířovým plukem, Stubenvollovou moravskou jízdou a Mansfeldovou jízdou z prvního pluku pod vedením plukovníka Styruma. Tento útok byl veden na pravou tzv. německou císařskou tercii, která byla po předchozích akcích odhalená.
Útok byl zprvu úspěšný, ukořistili praporec z pravého jízdního křídla a tři z vlastní tercie, dokonce zajali jejího velitele plukovníka Breunera. Odtud pokračoval útok mladého prince na citlivé místo při styku císařské a ligistické armády, kam před sebou vytlačil Löblovu jízdu. Zde mu také pomohly uherské jednotky z pravého stavovského křídla a situace byla tak vážná, že i zraněný Buquoy si nechal sedlat koně. Ovšem to již začínal Anhalt potřebovat pomoc pěchoty a císařské jednotky se navracely z pronásledování zpět. Na Anhalta začala dotírat Dampierrova i Löblova jízda, Cratz s bavorským plukem a Verdugo, který se vrátil. Hohenlohe i starý Anhalt se snažili dostat svoji pěchotu k mladému Anhaltovi, ale tento poslední pokus o zvrácení vítězství na svoji stranu stavům nevyšel – Anhalt mladší byl obklíčen a později i zajat dřív než pěchota dorazila.
Nejznámější, ale také nejvíce diskutovanou částí bitvy se stala díky Jindřichu Fitzsimonovi nadcházející závěrečná část útoku katolických sil na pravé křídlo stavovské armády. Buquoyův irský zpovědník totiž tuto část popsal mírně tendenčně, aby vyzdvihl katolické vítězství. Tato část je také známa tím, že se ji zúčastnily především jednotky z německých zemí najaté za peníze moravských stavů pod vedením Jindřicha Šlika spolu s částí Thurnova pěšího pluku pod velením Františka Bernarda z Thurnu, Thurnovi se podařilo ustoupit, ale Šlikovi již ne.
Fitzsimon popsal střet Maxmiliána z Lichtenštejna, který vedl Spinelliho tercii, Löblovu jízdu a Marradasův pluk proti pravému křídlu, jako hrdinné obětování statečných Moravanů u hradební zdi do posledního muže, tedy jako těžce vybojované vítězství. Pravdou zůstává, že moravské pluky měly poněkud větší ztráty než jiné oddíly. Na druhé straně není zcela jisté kolik mužů vlastně padlo a kolik jich kapitulovalo. Sám hrabě Šlik byl zajat na jiném místě než byl jeho pluk.
Další zvláštnost z konce bitvy je osud stavovských záloh, které byly umístěny v oboře letohrádku Hvězda, zálohy obsahovaly Anhaltovu pěchotu, výmarský půlpluk a dva praporce královské gardy. Tato záloha vyčkávala po celou dobu bitvy – a to dokonce v době, když boje probíhaly před zdmi obory – a nakonec se vzdala úplně bez boje. Přesné zakončení bitvy není známo, ale předpokládá se, že k první hodině odpolední bylo dobojováno.
Na české straně padlo v řádném boji poměrně málo lidu, mnoho vojska však bylo pobito na útěku. Nejvíce pěchoty a jízdy zahynulo u letohrádku Hvězda. Počet padlých mohl tedy být kolem 5000 mužů. Pražský městský úřad, jenž dal 11. listopadu mrtvoly pochovat, napočítal jen 1 600 padlých, jiné prameny, například Fitzsimon, však udávají počet zabitých až na 9000 mužů. Počet 1 600 je zajisté příliš nízký, uváží-li se, kolik vojáků bylo zabito na útěku a co jich zahynulo u Hvězdy, nepočítajíc utopené ve Vltavě. Češi ztratili všechna svá děla a několik tisíc kusů zbraní, jelikož prchající žoldnéři své zbraně zahazovali. Dále asi 100 praporců, množství střeliva, zbytek svých zavazadel a všechny zásobovací vozy. Vítězové ukořistili také asi 5 000 koní.
Vzhledem k tomu, že přípravy královského dvora byly vykonány ve spěchu, dobyvatelé potom v Praze získali mnoho velmi cenné kořisti. Velmi prestižní kořist byly zdobené insignie Podvazkového řádu, který král Fridrich obdržel od svého tchána krále Jakuba I. Možná ještě významnější byl nález velké části královského archivu na Pražském hradě. Ve spěchu královská rodina málem zapomněla dokonce na malého syna Ruprechta.
Pokud Fitzsimon nadsadil počet padlých na české straně, tak na katolické straně tento počet zase podhodnotil, jak nejlépe dokázal, když zaznamenal, že na straně císařské a ligistické padlo pouze 250–300 mužů. V jiné zprávě o bitvě je totiž zaznamenána podrobnost, že z Breunerova pluku padl praporečník Platte a 500 žoldnéřů a další zpráva tvrdí, že na straně císařské a ligistické zahynulo 2 000 mužů. Tato zpráva je zřejmě věrohodnější než zpráva o ztrátě 250 mužů.
Jak již bylo napsáno výše, Fridrich se vydal se svoji družinou na bojiště, ale u domu U Zlaté koule se král setkal s knížetem Kristiánem z Anhaltu, Jindřichem Matyášem Thurnem a Jiřím Fridrichem z Hohenlohe na uřícených koních. Ti zadrželi královskou družinu a sdělili smutnou novinu o prohrané bitvě. Král dojel k bráně a vystoupil na hradby aby se přesvědčil sám.
Viděl, jak jízda uháněla z bojiště k vrchu sv. Vavřince a níže přes vinohrady, vozová cesta vedoucí od Bílé hory k Pohořelecké bráně byla ujíždějícími a převrácenými zásobními vozy zatarasena; po druhé straně utíkalo pěší vojsko s pobíhajícími koňmi po širém poli jako o závod, za nimi se hnala pronásledující císařská jízda, ti co se dostali k hradbám se je snažili přelézt. Král pochopil, že bitva je ztracena. Na příkaz Ondřeje z Habernfeldu byla ve jménu krále otevřena brána, aby se prchající mohli zachránit. Kristián starší z Anhaltu se snažil přesvědčit prchající vojáky, aby nastoupili k obraně hradeb, ale uposlechlo ho jen šest mužů, proto král poslal ihned svého štalmistra Obentrauta ke královně Alžbětě, aby se odebrala do Prahy pro větší bezpečnost. Sám také jel zpátky na hrad.
Královna Alžběta nemohla uvěřit, že by tak najednou mohla být v nebezpečí; když však viděla po chvilce přijíždět krále samého s předními veliteli a slyšela od nich zprávu o porážce, pocítila při vší své srdnatosti tíhu celého neštěstí. Ve spěchu sbalili korunu, klenoty a svatováclavský archiv, a král vsedl s dítětem, královnou i dvořanstvem do vozů a odjel přes most na Staré Město. Ubytoval se v nárožním Langenbrukově domě naproti jezuitskému kostelu u mostu, poněvadž se však obával, že by ani zde, hned za vodou, nebyl v bezpečí, odstěhoval se k primátoru Starého Města Valentinu Kirchmayerovi. Korunu s klenoty a archivem nechal složit na Staroměstské radnici. Zpráva o nešťastně svedené bitvě ohromila skoro veškeré třídy pražského obyvatelstva, odjezd Fridricha Falckého z královského sídla způsobil naprostý zmatek a zděšení.
Večer se král radil s Anhaltem, Hohenlohem, Thurnem a jinými plukovníky a vojenskými rady, má-li být Praha bráněna, anebo má-li ji král se svým dvorem opustit. Nakonec byl král přesvědčen, aby z Prahy odjel. Druhého dne po deváté hodině ranní bylo zapřaháno do vozů. Královna s malým synem v náruči vstoupila do vozu, král vsedl na koně a za ním dlouhá řada vozů, na nichž bylo naloženo stříbro a jiné dražší věci královského dvora. K tomuto průvodu se připojilo několik nejvyšších zemských úředníků a jiných cizích šlechticů a průvod tří stovek jezdců, kteří se vydali k horské bráně. Brána byla zavřena, a proto muselo být posláno pro městského hejtmana, aby bránu otevřel. S hejtmanem přibyla i městská rada. Král se loučil krátkými slovy s městskými zástupci, smutně na něho pohlížejícími. Mezitím se u brány shromáždili prostí Pražané: někteří hořekovali, jiní láli, vyhrožovali, a kdyby se byl král s útěkem u brány o hodinu zpozdil, byli by ho snad Pražané ani nepustili.
Nejvyšší zemští úředníci Bohuslav Berka z Dubé a Václav Vilém z Roupova se snažili uklidnit lid, ale nakonec ho s králem též opustili. Za chvíli vyjížděl smutný průvod z brány. Král se zapomněl nad svou královskou povinností a jako psanec utíkal ze země. Téhož dne, v pondělí dne 9. listopadu, vtrhlo císařské vojsko o 11. hodině dopolední do Prahy.
12. listopadu všechny tři stavy neoficiálně kapitulovaly, ale vzhledem k nepřítomnosti některých zástupců došlo k oficiální kapitulaci a odevzdání konfederačních smluv do rukou vítězů až o den později, 13. listopadu. Tak skončilo období konfederace zemí Koruny české, tedy konfederace Českého království s Uherskem, Rakousy, Lužicemi, Slezskem a Moravou.
Roku 1622 vyzval pražský arcibiskup Jan Lohelius veřejným listem ke sbírání příspěvků na vystavění památné kaple na Bílé hoře při hlavní silnici, kudy vedla poutní cesta od pražské Lorety do kláštera v Hájku. Dne 8. listopadu 1624 je známo první procesí z Pražského hradu do kaple na Bílé hoře, kde bylo kázáno česky i německy a děkováno Bohu za vítězství. O rozšíření kultu Panny Marie Vítězné a potažmo potom o zviditelnění bitvy v rámci celého katolického světa se postaral již zmiňovaný karmelitán Dominik à Jesu Maria.
Kaple byla v letech 1704 až 1730 nahrazena výstavným poutním kostelem Panny Marie Vítězné.
Dnes je Bílá hora 380 m vysoká vyvýšenina při západním okraji Prahy na hranici souvislé pražské zástavby. Většinu někdejšího bitevního pole pokrývají vily z první poloviny 20. století. Jen vlastní temeno návrší představuje otevřené pole s malou mohylou a pomníčkem z roku 1920 na paměť třístého výročí bitvy. Ve vilové části sousední čtvrti Břevnov je na památku bitvy jedna z místních ulic pojmenována jako ulice "Osmého listopadu".


Fagocytóza (z řečtiny) je endocytotický proces pohlcování pevných částic z okolního prostředí buňkami. Buňky se schopností fagocytózy mají na povrchu jen tenkou plazmalemu, mohou měnit svůj tvar a vytvářejí tzv. panožky, což jsou výběžky jejich těla. Panožkami částici obalí, vytvoří z plazmalemy váček vakuoly a vtáhnou ho do sebe. Do váčku vyloučí enzymy a částici stráví. 
Tímto způsobem se některé jednobuněčné organismy živí. Příkladem mohou být kořenonožci, z nichž nejznámější je díky této schopnosti měňavka (amoeba). V mnohobuněčném těle to může být prostředek obrany proti cizorodým částicím a mikroorganismům nebo se tímto způsobem odstraňují vlastní buňky zaniklé procesem apoptózy (přestárlé a poškozené buňky a jejich zbytky). Na tuto činnost bývají vyčleněny specializované buňky fagocyty (makrofágy a mikrofágy), které se díky své schopnosti snadno změnit tvar dostanou i skrz stěny cév (diapedéza).

Váh ( , ) je nejdelší řeka Slovenska, která protéká čtyřmi kraji (Žilinský, Trenčínský, Trnavský, Nitranský). Jde o levý přítok Dunaje. Jeho délka činí 403 km. Povodí má rozlohu 10 640 km².
Řeka vzniká nedaleko Kráľové Lehoty, v nadmořské výšce 664 m n. m. soutokem Bílého a Černého Váhu. Zdrojnice pramení ve Vysokých a Nízkých Tatrách. Převážnou část protéká v horách a až pod Novým Mestem nad Váhom vtéká do Podunajské nížiny. Ústí do Dunaje u města Komárno v nadmořské výšce 106 m n. m.
Průměrný průtok činí 152 m³/s. Nejvyšší je v létě.
Využívá se k zásobování vodou, na zavlažování, k výrobě vodní energie, pro vodní dopravu a k plavení dřeva.
Na "Váhu", stejně jako např. na Vltavě existuje soustava vodních přehradních hrází a nádrží - Vážská kaskáda. Celkem je jich 22 (nejnovější z nich je Vodné dílo Žilina). První přehradou je velmi dobře známá Liptovská Mara, poslední je v Maduniciach. Podle údajů TASR z roku 1996 elektrárny ročně vyrobí 1 965 132 MWh energie. Mnohé přehrady pracují na umělých kanálech vedených podél koryta řeky.
Liptovská Mara, Bešeňová, Krpeľany, Žilina, Hričov, Nosice ("Priehrada mládeže"), Sĺňava, Kráľová
Od roku 1998, kdy bylo dáno do provozu vodní dílo Selice, je řeka splavná pro velké lodě odpovídající klasifikační třídě VIa po Sereď (Rozměry plavebních komor Selice a Kralová jsou 110 × 24 metrů). V současnosti se připravuje prodloužení splavnění Váhu po Žilinu, dostavbou plavebních komor a lodního zdvihadla (Nosice), k dříve vybudovaným stupňům kaskády. Komory a zdvihadlo mají odpovídat klasifikační třídě Va a mít užitné rozměry 110 × 12 metrů.
"Kompletní seznam všech sídel ležících na Váhu obsahuje článek : Seznam sídel na řece Váh"

Emisní mlhovina je mlhovina složená převážně z ionizovaného plynu, plazmatu, který je ohříván žhavou hvězdou uvnitř. Následkem toho svítí. Jde o typ difúzní mlhoviny.
Obvyklým zdrojem ionizace je ultrafialové záření blízké velmi žhavé hvězdy. Toto záření ohřívá okolní plyn a tím jej zbavuje elektronů. Elektrony se pak srážejí s atomy plynu a energii uvolní v podobě viditelného světla.
Nejčetnějším typem emisní mlhoviny je HII oblast. Dále sem patří planetární mlhoviny nebo pozůstatky po výbuchu supernovy.

Elfriede Jelineková, nepřechýleně Elfriede Jelinek (* 20. října 1946 Mürzzuschlag, Štýrsko) je rakouská spisovatelka, která žije ve Vídni a Mnichově. V roce 2004 obdržela Nobelovu cenu za literaturu za „muzikální proud hlasů a protihlasů v románech a dramatech, s jedinečnou jazykovou vášnivostí odhalují absurditu a deformující moc sociálních klišé“. 
Elfriede Jelineková se narodila roku 1946 v Mürzzuschlagu. Její otec, chemik Friedrich Jelinek, měl česko-židovské kořeny. Dědeček Friedrich byl knihařem a aktivně se projevoval v sociálně-demokratické politice (podle rodinné legendy je považován za zakladatele rakouské sociální demokracie), po sňatku konvertoval k římskému katolicizmu. Jelineková jeho názory parafrázovala prostřednictvím matky jednoho z hrdinů románu "Die Ausgesperrten" (Vyvrhelové). Otcovo „válce prospěšné“ zaměstnání ho uchránilo pronásledování nacistickým režimem; během války pracoval v podniku pro výrobu syntetického kaučuku Semperit. Friedrich Jelinek onemocněl v padesátých letech psychickou chorobou, která se v šedesátých letech neustále zhoršovala. Zemřel v roce 1969 na psychiatrické klinice. Elfriede jeho pomatenost těžce nesla. Trpěla pocitem viny a nepochopením, které zpracovávala ve své tvorbě. Její matka Olga, rozená Buchner, pocházela z vídeňského měšťanstva. 
O vzdělání dcery se starala matka Olga, emancipovaná žena, šéfka personálního oddělení Siemens. Jelineková chodila do katolické školky a poté do klášterní školy, kterou pociťovala jako velmi omezující. Její nápadný neklid ji přivedl na radu sester na dětskou psychiatrii, ačkoliv bylo její chování z lékařského hlediska v pořádku. Nehledě k tomu, plánovala pro ni matka kariéru zázračného dítěte, a Jelineková dostávala v hudební škole hodiny klavíru, kytary, flétny a houslí. Ve 13 letech byla přijata na vídeňskou konzervatoř ke studiu hry na varhany, klavír a příčnou flétnu. Paralelně k tomu absolvovala veřejné gymnázium.
Po maturitě se poprvé psychicky zhroutila, avšak přesto se zapsala ke studiu dějin umění a divadelní vědy, které však musela roku 1967 kvůli psychickým problémům přerušit a strávit rok v rodinném domě v Hutteldorfu v naprosté izolaci. Jediný kontakt se světem pro ni představovala její matka. Jelineková v té době čte kriminální romány, komiksy, noviny, recenzuje pro časopis Extrablatt a sleduje TV. Tyto znalosti televizní a mediální manipulace uplatní později ve své literární tvorbě. Během této doby začala psát; její první básně byly otištěny v časopisech a v malém nákladu vydány. Její první román "Bukolit" (1968) však nevyšel až do roku 1979. Po smrti svého otce se začala zotavovat; angažovala se v hnutí roku 1968, patřila k předním aktivistkám levicových intelektuálů. 
Roku 1971 složila zkoušku ve hře na varhany na konzervatoři. Rozhodující vliv na její další literární vývoj mělo seznámení s teoriemi Rolanda Barthese, které zpracovala v eseji "Die endlose unschuldigkeit" (Nekonečná nevinnost). V roce 1972 bydlela se spisovatelem Gertem Loschützem v Berlíně, ale po roce se vrátila zpět do Vídně. 
V rámci politické aktivity vstoupila Jelineková v roce 1974 do Komunistické strany Rakouska ("Kommunistische Partei Österreichs", "KPÖ"), ze které v roce 1991 (spolu s lidmi z předsednictva strany Susanne Sohn a Walterem Silbermayerem) vystoupila. V roce 1974 se také provdala za Gottfrieda Hüngsberga, který psal v té době filmovou hudbu, avšak od poloviny sedmdesátých let pracuje jako informatik v Mnichově. Od svatby žije tedy Elfriede Jelineková střídavě ve Vídni a v Mnichově.
Politické konotace mělo i její literární dílo. Strana rakouských svobodných (FPÖ), která je částí názorového spektra, především svými odpůrci, označována za "„pravicově populistickou“", totiž v roce 1969 poprvé vystoupila proti Elfriede, a to tehdy, když Elfriede na festivalu "Innsbrucker Jugendkulturwoche" dostala za ukázku z románu "„Wir sind lockwögel, baby!“" hlavní cenu za prózu i hlavní cenu za lyriku. FPÖ se podivovala, že v Rakousku se udělují ceny za „pornografické texty“. Od té doby FPÖ bojovala proti Jelinekové, boj vyvrcholil v 90. letech, kdy se ve své předvolební kampani svými bilboardy ptala voličů, zda mají rádi kulturu a umění nebo E. Jelinekovou, Thomase Bernharda a jiné umělce. V roce 2000, kdy se FPÖ stala součástí vládní koalice, Elfriede zakázala uvádění svých her na rakouském území.
Úspěch Jelineková slavila nejprve s rozhlasovými hrami, kterých v sedmdesátých letech napsala velké množství. Roku 1974 byla novinami „Die Presse“ vyhlášena hrou roku její hra "Wenn die Sonne sinkt ist für manche schon buroschluss". Na konci 70. let vznikli "Ausgesperrten" (česky Vyvrhelové), nejdříve jako rozhlasová hra odvysílaná roku 1979, posléze jako román 1980 a nakonec také jako televizní film 1982. Tématem románu je revolta tří středoškolských studentů a jednoho dělníka proti společenským konvencím, pramenící z nespokojenosti s měšťáckou morálkou rakouské společnosti konce 50. let.
Zlom v její literární kariéře přišel roku 1975 s románem "Die Liebhaberinnen", marxisticko-feministickou karikaturou vlasteneckých románů, kterou se uzavřela raná tvorba Elfriede Jelinek. Hrdinkami románu jsou měšťácká Brigitta a vesnická Pavla. Obě se chtějí vdát a mít děti, mít hezký domov, na což potřebují muže. Brigittě se povede získat si Heinze, snaží se otěhotnět, aby ho polapila. Stane se paničkou. Pavla otěhotní a snaží se ulovit Ericha, otce svého dítěte. Nakonec se jí to povede, ale skončí špatně. Erich pije, Paula vydělává na rodinný rozpočet prostitucí, odeberou jí děti, přijde o manžela. Nakonec skončí v továrně na šití podprsenek - tam, kde začínala Brigitta. Tento román je kritikou ženského způsobu myšlení, které sleduje jen svoje ekonomické zájmy (mít dům, muže a děti).
V roce 1983 vyvolala Jelineková uvedením hry "Burgtheater" doslova skandál. Drama se zabývá neochotou vypořádat se s nacistickou minulostí v Rakousku. 
Ve stejném roce vychází její nejvíce autobiografický román "Pianistka" (Die Klavierspielerin), který byl v roce 2001 zfilmován. Elfriede se v něm vyrovnává se svojí minulostí, závislosti na matce. Její neschopnost citu vede k voyerismu, patologickým činům. Hlavní hrdinkou románu je přibližně čtyřicetiletá profesorka klavíru na konzervatoři, Erika Kohutová. Její otec zemřel v psychiatrické léčebně, mimo jiné i tato rodinná historie vede k tomu, že Erika stále žije osaměle se svou autoritářskou a hádavou matkou, na které je i přes jejich ambivalentní vztah závislá. Přes den vystupuje jako přísná profesorka, večer se však oddává svým perverzním touhám jako návštěvy pornokina, sleduje soulože párů skrytá v anonymitě autokina, řeže se žiletkou na genitáliích atd. Do jejího života však vstoupí mladý student Klemmer, který se z počátku marně pokouší navázat s Erikou vztah. Ačkoli se Erika brání citovému sblížení, postupně k němu dochází a po jejich prvním intimním kontaktu (na školních záchodech, kde Klemmera Erika ponižuje) se Klemmerovi vyznává ze své touhy být ponížena, zbita a znásilněna. Klemmer je zděšen, brání se a od Eriky se odvrací, považuje ji za nemocnou, zvrácenou. Vztah mezi nimi vyvrcholí, když Eriku jedné noci u ní doma agresivně napadne, potupí ji ("Nevystavuj to svý nevábný tělo…") a následně znásilní. Román "Pianistka" je kritikou civilizovaného průměrného měšťáckého života, ve kterém je žena svázána svým okolím a představou o úspěšném životě, což výsledně deformuje prožívání lásky, sexu, obecně mezilidských vztahů. 
Po jeho vydání v Rakousku byl některými kritiky označen za pornografii. Elfriede k tomu v rozhovoru při příležitosti její návštěvy na Festivalu spisovatelů Praha 2009 uvedla: „Tento román je všechno, jen ne pornografický. Pornografie sugeruje touhu všude a v každé chvíli. Román dokazuje, že to neexistuje, že se jedná o pojatý manévr, tak aby ženy zůstaly k dispozici, neboť jsou především ony předmětem pornografie, a muži se na ně dívají a svým pohledem můžou pronikout do jejich těl. Jsem zvyklá, že jsem špatně pochopena. A pak mě viní za to, že mým způsobem psaním jen zkouším analyzovat. To co říkám má určité sdělení. Ale toto sdělení nikoho nezajímá.“ 
I v dalších dílech se objevuje sveřepý a ostrý boj proti klišé, která produkuje zábavní průmysl a která prosakují do lidského vědomí, staví se proti nespravedlnosti, podmaňování a utiskování žen. Takovým výjimečným dílem je i kontroverzní bestseller "Lust" (Lačnost), ve kterém se Jelineková vypořádává s feministickou debatou o pornografii v osmdesátých letech. Tento román byl pokusem Jelinekové napsat ženskou pornografii, jehož výsledkem je anti-porno. Snažila se najít ženský jazyk pro obscenitu, což se ve výsledku příliš nezdařilo. Nejen kvůli tomu, že manželský sex zde byl popsán jako nejodpornější pod sluncem, což odradilo dost čtenářů a čtenářek.
Divadelní hře "Raststätte" (Motorest) se dostalo podobného přijetí jako románu "Lust" a osobní útoky na volebních plakátech strany FPÖ přiměly Jelinekovou v roce 1995 k odchodu z rakouské veřejnosti a k zákazu uvádění jejích děl.
Návrat na divadelní scénu znamenalo uvedení hry "Sportstück" roku 1998, avšak opětovný zákaz následoval v roce 2000 kvůli politické situaci v Rakousku (do vlády se dostává ultrapravicová FPÖ). 
Jiné její texty se vztahují přímo k aktuální politice v Rakousku, např. protivládní "Das Lebewohl. Ein Heider-Monolog". V textové montáži "Ich liebe Österreich "(Miluji Rakousko) kritizovala azylovou politiku. V roce 2003 mělo premiéru hudební dílo „Lost Highway“ Olgy Neuwirthové, ke kterému napsala Elfriede Jelineková libreto.
Jelineková se ve svých dílech zabývá postavením žen ve společnosti, ženskou sexualitou, zvrácenou sexualitou, nerovnoprávným vztahem muže a ženy, ale třeba i problémy politickými, např. neschopností Rakouska přiznat vlastní minulost (např. díla "Burgtheater" a "Das Lebewohl"). V 80. letech, konkrétně v roce 1986 otevřeně vystoupila proti rakouskému prezidentovi Kurtovi Waldheimovi (kvůli jeho klérofašistickým postojům), který měl zahajovat “štýrský podzim”. Napsala protestní dopis a v roce 1987 stála u zrodu iniciativy umělců, kteří požadovali odstoupení prezidenta.
V roce 1998 byla pozvána na Salcburské slavnosti v rámci programu „básnířka jako host“. Salcburský biskup dr. Andreas Laun ji v otevřeném dopisu (v novinovém zpravodaji Salzburger Nachrichten) vyzval k odchodu a odřeknutí své účasti. Byl uspořádán maraton scénického čtení (herci Bruno Ganz, Martin Wuttke, Angela Winkler), Jelineková tehdy texty sama vybrala a seřadila. 
Zajímavostí je, že Elfriede Jelineková řadí mezi své spřízněné autory např. i Boženu Němcovou a Danielu Hodrovou.
Až do 80. let 20. století píše bez rozlišování malých a velkých písmen a s omezenou interpunkcí. Společenská kritika souvisí také s kritikou jazyka, který je produktem společnosti a kterým se vytvářejí identifikační modely. Pracuje s jazykovými klišé, které paroduje, se slovními hříčkami a slovními obraty, které dává do nového kontextu, dekonstruuje cizí texty, citáty, fráze, slogany pop kultury.
Pro Elfriedinu literární tvorbu je typická sociálně-politická angažovanost bez ohledu na reálnou společenskou odezvu. Hlavními tématy jejích děl je zobrazení ženy v současné společnosti, mužské násilí páchané na ženě, závislost ženy na muži v otázkách společenského uplatnění (např. "Milovnice"), kritika společnosti, která zachází s ženou jako ekonomickým produktem (např. " Co se stalo, když Nora..."), kritika patriarchátu. Snaží se vidět svět ženskýma očima, hledá alternativy. 
Důležitou roli hraje také společenská angažovanost, např. v hře "Burgtheater" – napadá herce tohoto prominentního rakouského divadla, poukazuje na jejich pronacistickou minulost. Nebo hra "Scéna, hůl a tyčka", jako přímá reakce na zavraždění 4 Romů v Oberwartu v r. 1995, hra je uvedená citátem rakouského politika Jörga Haidera, který tento čin relativizuje. Hlavním tématem pro Elfriede zůstává postavení ženy v současné společnosti, její nerovnoprávně postavení. Znovu je důležitý jazyk, Elfriede se staví proti součinnosti slova a fyzické akce, proti kopírování života na divadelní scéně, proti tělesno-gestické formě herectví. Důležité pro ní je kritické zobrazení žité reality, vzdává se agitačních politických apel, obrací se spíš kriticky na diváka, vyžaduje po něm osobně zaujatou reakci - divadlo svědomí.
Tento soupis je nekompletní a je průběžně rozšiřován.
Níže se nalézá výběr z autorčiny bibliografie. Díla, která byla prokazatelně přeložena do češtiny (např. uvedena na divadle či vydána knižně), jsou označena tučně. U zbývajících děl je zachován jejich původní název "kurzívou", za nímž následuje orientační či běžně užívaný /český překlad/ mezi lomítky.

Laser (akronym z anglického "Light Amplification by Stimulated Emission of Radiation", tj. 'zesilování světla stimulovanou emisí záření') je optický zdroj elektromagnetického záření tj. světla v širším smyslu. Světlo je z laseru vyzařováno ve formě úzkého svazku; na rozdíl od světla přirozených zdrojů je koherentní a monochromatické, z toho tedy vyplývá že laser je optický zdroj emitující fotony v koherentní paprsek. Princip laseru využívá zákonů kvantové mechaniky a termodynamiky.
Laser je tvořen aktivním prostředím (1), rezonátorem (3,4) a zdrojem energie (2).
Zdrojem energie, který může představovat například výbojka, je do aktivního média dodávána ("pumpována") energie. Ta energeticky vybudí elektrony aktivního prostředí ze základní energetické hladiny do vyšší energetické hladiny, dojde k tzv. excitaci. Takto je do vyšších energetických stavů vybuzena většina elektronů aktivního prostředí a vzniká tak tzv. inverze populace.
Při opětném přestupu elektronu na nižší energetickou hladinu dojde k vyzáření (emisi) kvanta energie ve formě fotonů. Tyto fotony následně interagují s dalšími elektrony inverzní populace, čímž spouštějí tzv. stimulovanou emisi fotonů, se stejnou frekvencí a fází, i u nich.
Díky umístění aktivní části laseru do rezonátoru, tvořeného například zrcadly, dochází k odrazu paprsku fotonů a jeho opětovnému průchodu prostředím. To dále podporuje stimulovanou emisi, a tím dochází k exponenciálnímu zesilování toku fotonů. Výsledný světelný svazek pak opouští rezonátor průchodem skrze výstupní polopropustné zrcadlo.
Ke vzniku oscilací a generování laserového výstupu však musí být splněna tzv. "prahová podmínka minimálního zisku", která říká, že během periody oběhu fotonu rezonátorem musí být hustota fotonů v rezonátoru rovna, nebo větší, než počáteční stav (Jinak by nebylo možné z rezonátoru odvádět energii).
Kde "R" a "R" jsou reflektivity zrcadel rezonátoru, "α" je koeficient zesílení "β" je souhrnný koeficient ztrát a "l" je délka rezonátoru.
Princip laseru fyzikálně popsal už v roce 1917 Albert Einstein, ale první laser vznikl až v roce 1960.
Předchůdcem laseru byl maser, zařízení které pracuje na stejném principu (stimulovaná emise), avšak generuje mikrovlnné záření. První maser sestavil Charles Townes, J. P. Gordon a H. J. Zeiger v roce 1953. Tento prototyp však nebyl schopný fungovat nepřetržitě.
V roce 1960 Theodore H. Maiman v USA poprvé předvedl funkční laser. Jako aktivní prostředí použil krystal rubínu s využitím tří energetických hladin; laser proto mohl pracovat pouze v pulsním režimu. V roce 1963 C. Kumar N. Patel vynalezl plynový CO laser.
Sovětští fyzici Nikolaj Basov a Alexandr Prochorov pracovali nezávisle na problému kvantového oscilátoru a vyřešili problém nepřetržitého výstupu záření tím, že použili více než dvě energetické hladiny a umožnili tím ustanovení populační inverze. V roce 1964 obdrželi Charles Townes, Nikolaj Basov a Alexandr Prochorov společně Nobelovu cenu za fyziku „za zásadní výzkum v oboru kvantové elektroniky, který vedl ke konstrukci oscilátorů a zesilovačů založených na principu maserů a laserů“.
Ve většině laserů světlo opakovaně prochází tzv. rezonátorem – optickou dutinou vymezenou zrcadly. V nejobvyklejších případech je rezonátor tvořen dvěma zrcadly, z nichž je jedno zcela odrazivé a druhé částečně propustné (aby světlo vznikající v laseru mohlo unikat ven a laser tak svítil). Existují také kruhové rezonátory.
Jako nepropustné zrcadlo se obvykle používá dielektrické zrcadlo, zvláště ale pro delší vlnové délky (μm) není ale dielektrická struktura realizovatelná a proto se používá leštěný kov, např zlato nebo měď. V některých případech (laserová dioda) má dostatečnou odrazivost samotné rozhraní aktivního prostředí se vzduchem, neboť reflexivita rozhraní závisí na indexu lomu materiálu podle Fresnelových vzorců.
Některé lasery s dostatečně velkým ziskem v aktivním prostředí rezonátor nepotřebují a pracují v režimu zesílené spontánní emise – to znamená, že záření stačí jediný průchod k získání dostatečné intenzity. Patří mezi ně např. dusíkový nebo měděný laser. Rezonátor se samozřejmě také běžně nepoužívá u laserových zesilovačů, které slouží jen k průchodovému zesilování vstupujícího koherentního svazku.
Zrcadla v rezonátoru zdaleka nemusí být rovinná. Naopak, v řadě případů je výhodné použít nejen konkávní, ale i konvexní zrcadla. Stabilita záření v rezonátoru závisí na poloměrech křivosti zrcadel a délce rezonátoru.
Pro klasifikaci stability rezonátoru jsou pak zaváděny dva bezrozměrné parametry "g" a "g"
Rezonátor je stabilní v případě že splňuje podmínku formula_3. "r" a "r" jsou poloměry křivosti zrcadel rezonátoru a L je vzájemná vzdálenost zrcadel.
Časový pokles celkové energie záření uvnitř rezonátoru může být zpravidla popsán
exponenciálním zákonem:
Kde τ je doba života fotonu v rezonátoru. Ta obecně závisí na ztrátách v rezonátoru. V ideálním případě je ji možné exaktně vyjádřit na základě reflektivity zrcadel rezonátoru R,
R.
Vyjadřuje míru schopnosti rezonátoru uchovat energii. Čím menší jsou ztráty rezonátoru, tím
větší je doba života fotonu v rezonátoru (foton se v rezonátoru déle „udrží“) a tím je také větší
činitel jakosti rezonátoru Q (schopnost uchovat energii je větší).
Ztrátové mechanismy kromě toho, že omezují dobu života fotonu v rezonátoru, zmenšují
intenzitu oscilací a omezují dobu oscilací, tak způsobují také rozšíření rezonanční frekvenční
čáry. Šířka spektrální čáry laseru ∆ν (definovaná jako šířka, na které intenzita záření klesne na 1/2
maximální hodnoty) je dána:
Vztah mezi dobou života fotonu v rezonátoru a činitelem jakosti je potom následující
"Aktivní prostředí" je látka obsahující oddělené kvantové energetické hladiny elektronů; může se jednat o:
Elektrony mohou přecházet z vyššího do nižšího stavu, při současném vyzáření fotonu, jedním z dvou mechanismů:
Ke spontánní emisi dochází při nízkém stupni obsazení vyšší hladiny; pro spuštění stimulované emise ve větším měřítku (generace laserového záření) je třeba čerpáním dosáhnout tzv. populační inverze, kdy vyšší hladina je obsazena více elektrony, než nižší.
Následující tabulka shrnuje základní vlastnosti některých běžných typů laserů.
poznámka: UV ~ ultraviolet (ultrafialová), IR ~ infrared (infračervená)
Využití laserů je široké, zejména se jedná o následující obory:
Laser je zařízení používané pro neinvazivní laserovou terapii (LLLT, Low Level Laser Therapy). Lasery fungují na principu biostimulace – stimulují mitochondrie v buňkách k výrobě ATP (adenosintrifosfátu). ATP energizuje buňku a tak probíhá rychlejší reprodukce, což vede k větší produkci kolagenu. Softlaser rovněž podporuje výměnu přes buněčnou stěnu. Oba tyto efekty vedou ke zdravější kůži a snížení léčebné doby. Neinvazivní terapie nezpůsobuje bolest, poranění či zarudnutí.
Průkopníkem v této oblasti byl Francis L’Esperance. V roce 1963 začal používat rubínového laseru při pokusech o léčení diabetické retinopatie.
L’Esperance odhalil, že krví je absorbováno jen zhruba 6–7% výkonu rubínového laseru, a v důsledku toho je potřeba minimálně 10 působení k vypálení poškozených cév sítnice.
Na základě těchto poznatků se začalo s pokusy s argonovým laserem, který byl vyvinut krátce před jejich uveřejněním. Po několika experimentech se prvně v roce 1968 podařilo za pomoci 10wattového argonového laseru vyléčit pacienta s diabetickou retinopatií. Do konce 60. let se metoda výrazně rozšířila a jen v roce 1970 vyléčil dr. Arnall Patz 285 pacientů za použití tohoto přístupu. Nejvíce efektivním způsobem v průběhu let se stala metoda zvaná pan-retinalní ablace. Metoda používá kvazikontinuálního argonového laseru k odejmutí, nebo odpaření částí sítnice namísto přímé koagulace krevních cév. V současnosti je aplikace laseru k odstranění potíží s diabetickou retinopatií vedoucí disciplínou oftalmologie.
Další vadou, která se dá léčit za pomoci argonového laseru je zelený zákal. Léčba je často označována zkratkou ALT - Argon Laser Trabeculoplasty a úspěšně se provádí již řadu let, zvláště na pacientech, u kterých se nedaří kontrolovat oční tlak a zpomalit vývoj zákalu léky, nebo kteří, z jakéhokoliv důvodu, nemohou používat oční kapky nebo mají kontraindikace na používané medikamenty.
Při léčbě zaměří lékař laserový paprsek do Schlemova kanálku (Trabe culoplasty), což je hlavní odvodný kanálek komorové vody z oka v záhybu mezi duhovkou a rohovkou. Ten pomocí 40-80 zásahů upraví tak, aby odváděl dostatek tekutiny a tím se docílí snížení očního tlaku.
Zákrok se provádí v podstatě ambulantně, znecitlivěno pomocí očních kapek a na rohovku je přiložena speciální čočka, která umožňuje zahnutí paprsku.
Během interakce laserového záření s látkou dochází k fyzikálním
procesům: absorpce, reflexe, rozptyl a transmitance.
V případě biologické tkáně se pro lasery v VIS a IR spektru nejvíce uplatňuje absorpce. Ve
srovnání s tímto esenciálním jevem můžeme procesy reflexe a
rozptylu zanedbat. Fyzikálně lze tento jev v jistém přiblížení
popsat Lambert-Beerovým zákonem pro monochromatické záření
formula_9
kde "I" je vstupní intenzita záření, "formula_10" je
koeficient absorpce a "l" je tloušťka vrstvy. Hloubka
průniku formula_11 las. záření do tkáně je definována jako
vzdálenost, na které je intenzita laserového záření zeslabena na
formula_12 své původní hodnoty.
formula_13
Interakci laserového záření s tkání lze rovněž popsat pomocí
mechanismů, jež jsou závislé na formula_14, intenzitě, expoziční době a druhu tkáně. Interakční mechanismy můžeme obecně rozdělit na:
Fotochemický mechanismus se uplatňuje při nízkých
intenzitách 0,1-10 W/cm las. záření. Dochází zde k
chemickým reakcím na makromolekulární úrovni. Využití nachází při
fotodynamické terapii a biostimulaci.
Fototermální mechanismus je typický pro
kontinuální lasery o intenzitách las. záření v rozsahu
10-10 W/cm. Různou kombinací expoziční doby a
intenzity lze docílit tkáňových efektů jako např.
koagulace, karbonizace a odpaření.
Fotoablativní mechanismus je proces, při
kterém dochází k přímému rozpadu molekulárních vazeb pomocí vysoce
energetických fotonů UV záření např. u pulsních excimerových
laserů. Intenzity se pohybují v řádech
10-10 W/cm.
Fotoplazmatický mechanismus se uplatňuje
při intenzitách nad 10 W/cm, při nichž
vzniká plazma, která sama absorbuje záření a dochází tak expanzi a
kolapsu plazmatického obláčku a k následným rázovým vlnám.
Ošetření laserem představuje jednu z modernějších a zároveň šetrných alternativ klasické vrtačky, kyret nebo ultrazvuků k odstranění zubního kamene a v neposlední řadě chirurgického skalpelu. Použití laseru ve stomatologii přináší mnohé léčebné výhody a možnosti pro lékaře a velmi široké spektrum bezbolestných zákroků pro pacienta.
Nejdůležitější fyzikální veličinou, která úzce souvisí s funkcí laseru a hlavně s jeho využitím v jednotlivých lékařských oborech, je vlnová délka. Právě vlnová délka přesně určuje, na jaké tkáně bude konkrétní laserový paprsek nejúčinnější, neboli v jakém prostředí se bude nejvíce vstřebávat. Ve stomatologii se nejčastěji používají 2 typy laserů.
Nejlépe se vstřebává v tkáních, kde je přítomno červené krevní barvivo – hemoglobin. Proto je tento laser nejúčinnější při ošetření měkkých tkání jako je dáseň, sliznice nebo kůže. S tímto laserem však stomatolog nedokáže odstranit („odvrtat“) zubní kaz nebo zubní kámen.
Na rozdíl od diodového laseru se nejlépe vstřebává v tkáních obsahujících vodu. Protože voda je v určitém procentuálním zastoupení přítomna i v zubech, kostech, zubním kameni, atd., je erbiový laser pro zubního lékaře užitečným pomocníkem.
Laserové paprsky nacházejí též bohaté uplatnění ve vědě a výzkumu. Jsou to například výzkum stavů hmoty za extrémních teplot a tlaků, laserové chlazení atomů, používané naopak při sledování chování částic za velmi nízkých teplot , a aplikace v chemii a biologii. Například laserovým paprskem o vysoké intenzitě lze uvést hmotu do stavu, podobnému prvním sekundám po Velkém třesku . V chemii a biologii lze laserovou spektroskopií sledovat chemické reakce téměř v reálném čase díky přesnému zaměření a přesně definované frekvenci, na které laserový zdroj vyzařuje .
Pokud laser pracuje na určitých vlnových délkách, na které je schopno se oko soustředit a které mohou být dobře soustředěny sítnicí a rohovkou oka, pak může vysoká koherence a malý rozptyl laserového paprsku u některých typů laserů způsobit, že je přijímaný paprsek soustředěn pouze do extrémně malého bodu na sítnici. To vede k bodovému přehřátí sítnice a k trvalému poškození zraku. Lasery jsou rozděleny do bezpečnostních tříd:
Běžně dostupné lasery bývají maximálně ve třídě III (optické soustavy CD přehrávačů). Výkonné lasery (třídy IV) jsou schopné způsobit popáleniny, řezné nebo tržné rány, případně způsobit požár. Řada takových laserů je buzena nebezpečnými látkami nebo vysokým napětím v řádu desítek kilovoltů.

Mlhovina v Orionu, známá také jako M42 (Messier 42), je emisní mlhovina vzdálená 1 600 světelných let od Země v souhvězdí Orionu. Je vidět i pouhým okem přímo uprostřed Orionova meče. Šířka je 33 světelných let. Tvoří jádro Orionova komplexu, kde se mimo ni nachází například i mlhovina Koňská hlava, Orionův molekulový oblak, Barnardova smyčka a jiné. Orionův komplex zahrnuje mnoho objektů na ploše několika set světelných let z nichž nejvýraznější je právě Velká mlhovina v Orionu.
Součástí je otevřená hvězdokupa Trapez složená z velmi mladých hvězd. Hubbleův teleskop odhalil prachový disk kolem těchto hvězd, pravděpodobně počáteční stádium vývoje planetární soustavy.
Mlhovinu objevil v roce 1610 francouzský astronom Nicolas-Claude Fabri de Peiresc. V roce 1870 ji poprvé vyfotografoval Henry Draper, teď už je mlhovina fotografována snad nejčastěji ze všech mlhovin, které můžeme na obloze vidět. V roce 1995 Mark McCaughrean a Bob O´Dell objevili uvnitř Velké mlhoviny protoplanetární disky, v jejichž středu se nacházejí mladé hvězdy. K tvorbě planet v protoplanetárních discích musí docházet hodně rychle, protože již vyvinuté hvězdy Trapézu z protoplanetárních disků ,sfoukávají" materiál.
Velká mlhovina v Orionu je Zemi nejbližší emisní mlhovina, hned vedle ní se nalézá další mlhovina známá jako M43 (je to však jen jakýsi výběžek Velké mlhoviny v Orionu), tyto dvě mlhoviny jsou od sebe odděleny temnou mlhovinou s podivným názvem Rybí tlama. Velká mlhovina v Orionu je částí komplexu mlhovin nazývaného OMC-1, který má průměr několik stovek světelných let, do něhož mimo ni patří např. mlhovina Koňská hlava, Mlhovina Plamínek, Barnardova smyčka a jiné.
Emisní mlhovina je taková mlhovina jejíž atomy jsou ionizovány (v tomto případě se tak děje z důvodu přítomností několika mladých hvězd. Jedná se především o hvězdy Trapézu). Jejich ,vyloučené" elektrony se opět vracejí zpět a při tom vyzařují energii.
Velká mlhovina v Orionu se skládá z plynu a prachu, tedy materiálu ze kterého se mohou utvářet nové hvězdy (Pro zajímavost tento materiál je tvořen ze 75% vodíkem, 25% heliem, a méně než 1 % tvoří ostatní prvky).
Zrod hvězd může probíhat díky nehomogennosti mlhoviny. Hustší části začnou svou gravitační silou k sobe přitahovat materiál z řidších oblastí. Tím se nehomogennost mlhoviny ještě více prohloubí a proces tak pokračuje dál. Shluk plynu a prachu se začne vlivem své vlastní gravitace smršťovat. Tím se protohvězda zahřívá. Jakmile teplota (v centru) dosáhne hodnoty o něco větší než je 10 miliónů stupňů Celsia, začnou se vodíková jádra spojovat a tvořit tak jádra hélia. Jestliže však protohvězda nemá hmotnost větší než desetinu hmotnosti slunce vůbec k tomu nedojde a vytvoří se tzv. hnědý trpaslík.
Všechen plyn, který Velká mlhovina v Orionu obsahuje se však změnit na hvězdu nemůže. Je to způsobeno především vlivem mladých hvězd, které část plynu vyloučí ven z této mlhoviny. Ačkoli se to nezdá takových mlhovin ve kterých se vytváří nové hvězdy je spousta. Velká mlhovina v Orionu je tedy jedinečná pouze tím, že se nalézá blízko Země.
Na obloze se Velká mlhovina v Orionu rozprostírá na čtyřikrát větší ploše než Měsíc nacházející se právě v úplňku (její skutečná šířka je přes 30 světelných let).
Orionův pás se nachází v souhvězdí Oriona (souhvězdí Orionu je u nás viditelné od září do února). Dělí napříč vzdálenost mezi nejjasnějšími hvězdami tohoto souhvězdí, Rigelem a Betelgeuze. Tvoří ho hvězdy Delta , Epsilon a Dzéta . Pod levou hvězdou Orionova pásu je viditelná nejasná skupinka tří hvězd (Orionův meč). Prostřední z nich je Velká mlhovina v Orionu.
Pokud se díváme v noci na Velkou mlhovinu v Orionu může nám připomínat letícího netopýra. Při pohledu pouhým okem je zelená, avšak na fotografii můžeme vidět různé barvy. To je způsobeno nízkým jasem mlhoviny. Velká mlhovina v Orionu je jednou z nejfotografovanějších mlhovin na obloze.
Théta Orionis je čtyřhvězda, i když okem její složky rozlišitelné nejsou. Pouhým okem bychom ji považovali za hvězdu jedinou. Tato čtyřhvězda je spíše známá pod názvem Trapéz (neboli lichoběžník, toto pojmenování vzniklo při pohledu na její čtyři složky které zaujímají právě tento geometrický obrazec).
Hvězdy Trapézu jsou staré přibližně 30 000 let a jejich spektrální třídy jsou O a B (přesněji O6, B1, B1, B3) . Její celková zářivost je 300 000krát větší, než je zářivost Slunce.
Lichoběžník tvoří hvězdy: Théta-1 C (40krát jasnější, 200 000krát svítivější než Slunce) théta-1 A (zákrytová dvojhvězda, kde tyto dvě hvězdy obíhá ještě třetí). Théta-1 D (dvojhvězda) a théta-1 B (zákrytová dvojhvězda + další dvě složky). Tento systém tedy tvoří nejméně deset hvězd (nikoli čtyři).

RSS může znamenat:

Rudolf Skácel (* 17. července 1979, Trutnov, Československo) je český fotbalový záložník a bývalý reprezentant, od roku 2017 hráč klubu 1. FK Příbram. Mistr Evropy hráčů do 21 let z roku 2002.
Na klubové úrovni působil mimo ČR ve Francii, Řecku, Skotsku, Anglii a Německu.
S fotbalem začal v Trutnově, kde hrál také lední hokej a tenis. Od třinácti let působil v FC Hradec Králové. V roce 1997 debutoval v rezervním královéhradeckém týmu – na jaře nastoupil v posledním kole divize, na podzim hrál Českou fotbalovou ligu. Když v roce 1999 první tým Hradce Králové sestoupil do druhé ligy, Skácel se poprvé v posledním kole objevuje na pár minut na hřišti. V roce 2000 se stává stabilním členem A týmu, jenž vyhrává druhou nejvyšší soutěž a postupuje mezi elitu. V roce 2001 se prosazuje také v první lize, skóruje hned v úvodním kole při prohře Hradce v Jablonci 1:5, překonává slavného brankáře Petra Koubu. Na začátku jara 2002 přestupuje do SK Slavia Praha, s níž vyhrál Pohár ČMFS. Dále hrál za Olympique de Marseille (2003–2004), Panathinaikos Athény (2004–2005), Heart of Midlothian FC (2005–2006, zde se setkal s krajany Michalem Pospíšilem a Romanem Bednářem), Southampton FC (2006–2009), Herthu Berlín (hostování na jaře 2008). Na podzim 2008 po vypršení smlouvy s Herthou hrál opět v anglickém Southamptonu.
V říjnu 2009 se vrátil po šesti letech do Slavie. Do konce podzimní sezóny tam působil jako amatérský hráč, protože po skončení přestupního termínu už nemohl podepsat profesionální kontrakt. Za Slavii odehrál ale pouze 5 ligových zápasů, v nichž zaznamenal 3 góly (všechny do sítě 1. FC Brno).
V lednu 2010 podepisuje smlouvu na 1,5 roku v řeckém celku AE Larissa. Po hostování v Panathinaikosu Athény to bylo jeho druhé působení v Řecku. V Larisse ale vydržel jen do léta a pak se přesunul do Skotska.
V září 2010 podepisuje novou jednoroční smlouvu v Heart of Midlothian FC. Se skotským klubem vyhrál v sezóně 2011/12 podruhé skotský fotbalový pohár (první získal během svého dřívějšího působení v sezóně 2005/06). Ve finále zdolal Hearts tým Hibernian FC 5:1 a Skácel se na vítězství podílel 2 góly. Po utkání byl oceněn jako „muž zápasu“ (Man of the Match). Poté se vyjádřil, že to byl jeho „pravděpodobně poslední zápas za Hearts“, neboť nedostal nabídku k prodloužení smlouvy, přestože v ligovém ročníku 2011/12 vsítil 18 branek a byl nejlepším kanonýrem klubu. 9. října Hearts oznámili, že Rudolf Skácel opět trénuje s týmem. Nicméně přestup zpět do Hearts of Midlothian nebyl možný, klub měl zakázány přestupy.
Po letním odchodu z Hearts trénoval chvíli ve Slavii Praha a v dalších klubech a koncem října 2012 (poté, co bylo jasné, že v Hearts kvůli zákazu přestupů hrát nemůže) podepsal krátkodobou smlouvu (do ledna 2013) v dalším skotském klubu Dundee United FC. Poprvé za nový klub skóroval v 18. kole skotské ligy proti Inverness Caledonian Thistle FC, když v 8. minutě zvyšoval už na 3:0 pro domácí. Hosté však v dramatickém duelu stačili vyrovnat na konečných 4:4.
Po skončení smlouvy s Dundee United 30. ledna 2013 se nedohodl na jejím prodloužení. Začátkem března podepsal kontrakt do konce ročníku 2012/13 se Slavií Praha. Poprvé nastoupil 16. března 2013 v domácím utkání proti Slovanu Liberec, trenér Petr Rada jej poslal na hřiště dvacet minut před koncem místo slovenského záložníka Karola Kisela. Slavia zvítězila 3:1. 13. dubna 2013 nastoupil v základní sestavě v pražském derby proti Spartě, Slavia podlehla městskému rivalovi 1:3. Celkem odehrál v dresu Slavie během tohoto angažmá 5 zápasů, branku nevstřelil. Na konci sezóny nedostal nabídku na novou smlouvu.
V srpnu 2015 byl na testech v FK Mladá Boleslav. S vedením boleslavského klubu se dohodl na spolupráci do 30. června 2016. Do února 2016 zde odehrál pouze dva ligové zápasy, v březnu 2016 se stal volným hráčem. 
Následoval návrat do Skotska, kde si v minulosti vybudoval výborné renomé. V červenci 2016 podepsal smlouvu s týmem Raith Rovers FC hrajícím Scottish Championship (druhou skotskou ligu). Odehrál zde sezónu 2016/17, po níž následoval sestup klubu do Scottish League One (třetí skotské ligy).
V létě 2017 se dohodl na kontraktu s druholigovým českým klubem 1. FK Příbram.
Do mládežnických reprezentací se nedostal, nastoupil poprvé až za národní mužstvo do 21 let. V říjnu 2001 debutuje v kvalifikačním utkání proti Bulharsku a hned v prvním utkání se zapisuje mezi střelce, když ve 26. minutě zvyšuje na průběžných 3:0 (ČR zvítězila suverénně 8:0).
S jedenadvacítkou vyhrál ME hráčů do 21 let v roce 2002 konané ve Švýcarsku. Na turnaji odehrál kompletní utkání postupně proti Francii (prohra ČR 0:2), Řecku (remíza 1:1), Itálii (výhra ČR 3:2 po prodloužení) a ve finále opět proti Francii (0:0, 5:4 na pokutové kopy pro ČR).
Celkem za českou fotbalovou reprezentaci do 21 let odehrál 9 utkání (3 výhry, 5 remíz, 1 prohra) a vstřelil 1 gól.
Později se stává členem kádru A-týmu české reprezentace. 12. listopadu 2003 debutuje v domácím přátelském zápase s Kanadou a hned se střelecky prosazuje. V 73. minutě střídá na hřišti Jana Kollera a o 8 minut později upravuje stav utkání na průběžných 5:0 (ČR v závěru inkasovala gól a vyhrála poměrem 5:1).
Byl také jedním z hráčů nominovaných na EURO 2008 jako náhradník za zraněného Daniela Pudila. ČR vypadla již v základní skupině a Skácel nezasáhl do žádného ze 3 zápasů.
Celkem odehrál za českou reprezentaci dohromady 7 utkání s bilancí 4 výhry a 3 prohry, vstřelil 1 gól.
Účast na vrcholových turnajích:
Góly Rudolfa Skácela za české reprezentační mužstvo do 21 let 
Góly Rudolfa Skácela za reprezentační A-mužstvo České republiky 

Korálové moře je okrajovým mořem Tichého oceánu.
Korálové moře se nalézá jihovýchodně od Nové Guineje, východně od severovýchodní Austrálie a západně od Nových Hebrid (Vanuatu). Na severu se stýká s vodami Šalamounova moře a na jihu s Tasmanovým mořem.
Nejvýraznějším prvkem Korálového moře je Velký bariérový útes (také Velký bradlový útes), který je největším korálovým útesem na Zemi. Táhne se 2 000 km poblíž pobřeží Austrálie. Ale i se zbytkem útesů Korálového moře tvoří jenom zanedbatelnou část jeho rozlohy.
V květnu 1942 se zde odehrála velká námořní bitva mezi japonským námořnictvem a námořními silami Spojenců dnes známá jako bitva v Korálovém moři.

Velika Kladuša je město v Bosně a Hercegovině, ve Federaci Bosny a Hercegoviny, nedaleko hranic s Chorvatskem; v kantonu Una-Sana. Je patnácté největší v zemi a žije zde 19 000 obyvatel, spolu s okolím pak je domovem (podle odhadu z roku 2007) pro více než 44 tisíc lidí.
Po druhé světové válce byly ve Veliké Kladuši prováděny rozsáhlé průzkumy ložisek, ale i vod, ve snaze najít vhodné místo pro těžbu a případně zdroj surovin pro průmyslové závody. V dobách socialismu se město rozvíjelo díky modernímu podniku Agrokomerc, který zaměstnával tisíce lidí. Po jeho pádu však došlo k vystřízlivění.
V 90. letech zde vznikla Autonomní oblast Západní Bosna, kterou vedl někdejší ředitel podniku, Fikret Abdić. V současné době je Velika Kladuša součástí Federace Bosny a Hercegoviny, jasně dominuje islámský prvek, který reprezentuje Bosňácké obyvatelstvo. V hospodářství dominují nyní hlavně malé podniky. Na konci 90.let 20.století byla v areálu společnosti Agrokomerc umístěna kanadská základna vojsk SFOR a IFOR, na které působila česká vrtulníková jednotka.
V roce 1991 žilo ve městě a jeho okolí žilo 52 921 obyvatel. 92 %, čili 48 600 obyvatel z toho byli Bosňáci, 2 261, čili 4,2 % činili Srbové, 1,9 % Jugoslávci, 1,3 % Chorvati a ostatní byli zastoupeni méně než 1%. Po válce v letech 1992 - 1995 se počet Srbů ještě více snížil.


Jiří Opelík (* 21. října 1930 Olomouc) je český literární kritik, historik, editor a učitel.
Narodil se v rodině bankovního úředníka, po maturitě na gymnáziu studoval češtinu a němčinu na Univerzitě Palackého, byl žákem také Oldřicha Králíka a Pavla Trosta, absolvoval roku 1955 diplomovou prací "Zakarpatské dílo Ivana Olbrachta". Poté byl asistentem na katedře bohemistiky v Olomouci a zároveň dva roky musel nuceně pracovat jako pomocný dělník ve slévárně. Své tituly získal za práci na tématech: Románové dílo Václava Řezáče a monografii Josefa Čapka. Od roku 1954 publikoval své kritiky, články a studie v mnoha časopisech, pracoval v Ústavu pro českou literaturu v Praze, později začal též redigovat, pravidelně přispíval do Zpravodaje Společnosti bratří Čapků. Napsal mnoho předmluv a doslovů k českým dílům 20. století, kterými se celoživotně zabývá. Již na počátku své kariéry se etabloval jako lexikograf svým autorským a redakčním podílem na Slovníku českých spisovatelů. Věnoval se studiu některých autorů, obzvláště Olbrachta, Závady, Kainara, Mikuláška, Skácela, Strnadela, Kundery a Vaculíka. 
Díla i autory soudil důkladnou analýzou tvaru a významového směřování, jako oponentovi ideologického hodnocení literatury mu byla kritériem přesnost pojmenování evokované skutečnosti, důslednost, nedůslednost či hranice spisovatelovy umělecké metody a míra autonomnosti jeho uměleckého světa. Oceňoval zejména díla směřující k intelektualizaci, k úvahovosti, analytičnosti a koncepčnímu pojetí reality, toto vše realizoval ve svém reprezentativním výboru ze svých kritik a to pojmenoval "Nenáviděné řemeslo". Po počátku normalizace se vzdal literární kritiky a věnoval se literární historii, lexikografii a ediční činnosti. Podílel se spolu s J. Slavíkem na "Lexikonu české literatury". V Opelíkově díle dominuje zájem o dílo bratří Čapků, vyniká jeho ediční počin výboru z literárněvědných prací Oldřicha Králíka ("Osvobozená slova") a soubor poezie Jana Skácela.
Jiří Opelík byl jedním z vůdčích oponentů Ladislava Štolla. Tento nový proud v české kritice umožnil rozvoj méně dogmatické literatury, protože díky jejich činnosti došlo k oslabení moci Ladislava Štolla.

Kryštof je česká hudební skupina, kterou založili Richard Krajčo, Nikolaj Arichtev, Jarda Blahut, Bisi Arichtev a Pavel Studník v roce 1993 v Havířově.
Již po třech měsících od vzniku absolvovali několik koncertů a zhotovili demosnímek "SQĚLE". Po úspěších přišly první komplikace, kapelu opustil kytarista Pavel Studník a Bisi Arichtev. Zanedlouho se však našla náhrada v podobě Marka Sloniny a saxofon obsluhoval Aleš Konieczny, se kterými kapela nahrála druhý demosnímek. Při natáčení třetího demosnímku však kapelu opustili Marek Slonina a Aleš Konieczny, které nahradili Nikos Petros Kuluris a Evžen Hofmann. Jako hosté vystupovali Ondřej Kyjonka a Nikos Grigoriadis, kteří s kapelou zůstali. Třetí demosnímek byl natolik podařený, že kapele nahrávací společnost "MONITOR-EMI" nabídla smlouvu na regulérní nosič. Poslední změnou ve složení byl Jakub Dominik, který nahradil Jardu Blahuta. V tomto složení kapela vystupuje dodnes. 
V roce 2017 kapela u příležitosti 25. výročí svého působení vystoupila na strahovském stadionu a podle hudebního webu iREPORT se jednalo o „nejpompéznější vystoupení“ kapely. 
Anketa Český slavík
Hudební ceny Anděl

Satanské verše je pojem, který použil historik Sir William Muir (1819–1905) pro označení několika veršů, které byly údajně původně v Koránu, ale pak byly vypuštěny. Verše, propagující polyteismus, Mohamed recitoval polyteistům, aby si získal jejich přízeň. Polyteisté byli potěšeni, ovšem polyteismus je s islámem neslučitelný a proto později Mohamed zjevil, že mu tyto verše nenadiktoval Alláh, ale Satan. Píše o nich historik Muhammad ibn Ishák (zemřel r. 768), který sestavil Mohamedův životopis zhruba 130 let po jeho smrti. 
Současné verše (19-23), odsuzující polyteistické bohyně, v súře 53 s názvem Hvězda zní takto:
Původní text však měl být odlišný, vyzývající k uctívání třech polyteistických bohyní:Se satanskými verši také souvisí verš 52, v súře 22, zvané Pouť, který vysvětluje, že je běžné, že Satan našeptá něco prorokům, kteří si poté myslí, že je to od boha:"Nevyslali jsme před tebou posla ani proroka, aby satan nebyl podvrhl do přání jeho něco nevhodného, avšak Bůh zruší to, co satan podvrhne, a potom Bůh potvrdí Svá znamení - a Bůh vševědoucí je i moudrý."
Odlišný text súry 53 (Hvězda) bývá interpretován různě - ať už jako Satanovo oklamání (verze raných islámských spisovatelů), jako ozvěnu původního islámu (někteří historici) či jako Mohamedův politický tah, kterým bere na milost předislámské bohyně al-Lát, al-Uzzá a Manát uctívané v Mekce (pohled mnoha moderních badatelů).
Příběh Satanských veršů se vyskytuje v některých tafsírech a al-Tabarího verzi Ibn Ishakova životopisu proroka Mohameda, stejně jako v raných dílech koránských exegetů. Od čtvrtého století islámského letopočtu se však rozvíjela tradice "isma‘", která káže, že Mohamed byl od jakýchkoliv omylů v otázce víry chráněn Alláhovou prozřetelností. Muslimští učenci proto začali příběh "satanských veršů" napadat.
Západní historičtí kritici jako William Montgomery Watt a Alfred Guillaume označují příběh za skutečný, jelikož je podle nich nemyslitelné, aby si raní současníci a následovníci Mohameda vymysleli příběh, kerý by natolik kompromitoval jejich vůdce.

Virga (též srážkové pruhy) je meteorologický termín pro srážku, která vypadává z oblaku, ale vypařuje se nebo sublimuje ještě před dopadem na zem. Ve vyšších nadmořských výškách vypadává především ve formě ledových krystalků. Tento jev je velmi běžný v pouštních oblastech.
Zvláštnost může způsobovat zajímavé povětrnostní jevy, protože když se déšť mění z kapaliny na plyn, tak spotřebovává velké množství tepla díky vysokému skupenskému teplu varu vody. Tyto malé „kapsy“ velmi chladného vzduchu potom rychle klesají, přičemž způsobují v nižších výškách zesílení větru (viz též střih větru).
Virga může vytvářet pohledné dramatické scény, zejména během západu slunce, kdy jsou proudy srážek pod mrakem osvíceny červeným světlem nízko položeného slunce.
"Virga" je latinské slovo označující "proutek" nebo "větev" a objekty z nich vyrobené, jako "smeták, hůl nebo tyč".

Iva Frühlingová (* 11. května 1982 Litvínov) je česká zpěvačka zpívající převážně francouzsky, spisovatelka a příležitostná modelka a moderátorka.
Její otec pracuje v chemických závodech a její matka je rehabilitační pracovnice. Oba ve volném čase provozují různé umělecké činnosti od sochaření po psaní prózy. Iva poprvé slyšela o Francii od dědečka, který se tam narodil, a hned se do ní zamilovala. Do Francie se dostala ve svých 14 letech díky konkurzu francouzské modelingové agentury. Iva má starší sestru, která už dlouhou dobu žije v USA. Iva je také milovnice koček. Od roku 2006 vlastní kočku, které říká Charisma.
V 16 letech se stala členkou kapely Turn Over. Poté se Iva se svojí demonahrávkou dostala do rukou francouzských producentů Michéla Eliho a Thierryho Saida. Díky nim v 19 letech podepsala smlouvu na 4 desky s vydavatelstvím Virgin records. Ve 20 letech jí vyšel první singl "Oú tu veux, quand tu veux" (Kde chceš, kdy chceš), následovala její první deska "Litvínov", která slavila velký úspěch ve Francii a v Belgii. Její singly se ocitly na prvních příčkách hitparád, nazpívala duet s Jeanem-Luisem Aubertem v Olympii v Paříži, stala se předskokankou začínajícího Raphaela i Benjamina Bioleho. Ten si ji oblíbil natolik, že hostovala na jeho desce "Negativ", kde s ním nazpívala píseň Chaise a Tokyo. V roce 2003 Iva vyhrála cenu "Talent roku" ve francouzském rádiu France Bleu. Druhý singl z alba "Litvínov" byla píseň „La muerte“, která měla velký úspěch hlavně v Belgii. Třetí singl z této desky oficiálně nevyšel, i když se objevily spekulace, že to měla být píseň „J’ai eu tort“ a dokonce k němu bylo natočené video.
V roce 2004 konečně vydává album "Litvínov" v České republice, kde tak jako ve Francii slavilo velký úspěch. Za prodej desky získala zlatou i platinovou desku. 17. prosince 2004 křtila "Litvínov" v pražském Paláci Akropolis, kmotrem se stal hudebník Jan P. Muchow. Toto album se také proslavilo díky filmu Román pro ženy, kde bylo použito jako soundtrack několik písní z debutu Ivy.
Se skupinou Kryštof nazpívala píseň „Pan Sen“, která se objevila na desce "Mikrokosmos". Při této příležitosti se Iva seznámila s Richardem Krajčem, svým budoucím manželem. Hostování na desce "Mikrokosmos" nebylo její jediné spojení s českými interprety; byla hostem koncertního turné Anny K a v roce 2005 nazpívala s Meky Žbirkou duet „Někdy stačí dát jen dech“. Tato píseň je dodnes ústřední písní televizního seriálu "Ordinace v růžové zahradě".
Na podzim roku 2005 vydala svoji druhou desku nesoucí název "Baby Doll". Tato deska nebyla natočena ve Francii, ale na Slovensku. Díky ní se ještě více dostala do povědomí Čechů a album jí vyneslo nominaci "Objev roku 2005" v soutěži Český slavík. V lednu 2006 byla v soutěži "Anděl Allianz 2005" nominována na zpěvačku roku. Na jaře roku 2006 vyrazila na první koncertní turné a kluby byly vyprodané. V témže roce získala v soutěži Český slavík cenu "Skokan roku". Prvním singlem z desky "Baby Doll" byla píseň „A part“ (Rozděleni). Druhým singlem byla poprvé česky zpívaná píseň s názvem „Věřím“. I přesto, že tento singl má pozitivní text, byl velmi kritizován. V soutěži "Anděl Allianz 2006" se Iviny stránky www.ivaf.cz staly webem roku.
V březnu 2007 se Iva umístila na 2. místě v katogorii "Zpěvačka roku" v anketě "Žebřík 2006". Na konci roku 2007 vydala svoji třetí desku s názvem "Strip Twist"; toto album Iva natočila opět ve Francii. Prvním singlem z tohoto alba se stala píseň „Waterbed“ (s nápaditým videoklipem), druhým singlem skladba „Struny“.
V lednu roku 2008 se zúčastnila českého kola soutěže Eurovize, v němž vystoupila s písní „Partit et revenir“. Do semifinále v Bělehradě však nepostoupila, vítězkou se stala Tereza Kerndlová.. Iva si v tomto období zahrála vedlejší roli v pohádkách - Fredy a zlatovláska a Tři životy. V tomtéž roce se Iva účastnila české verze soutěže Stardance, kde tančila s Michalem Kostovčíkem. Bohužel vypadli ve 3.kole této soutěže.
V roce 2009 začala zpívat ve skupině NO PAN!C společně s Václavem Polanským a Peterm Boškou. V soutěži Anděl 2009 se společně objevili v širší nominaci na objev roku za své album "Doma nejlíp". Toto album ale nemělo příliš velký úspěch. Ve stejném roce vydala knihu Příběhy modelek , která byla velice úspěšná, proto Iva napsala další knihu povídek s názvem Příběhy ze showbyznysu , která byla vydána o rok později.
V roce 2010 vydala výběr hitů pod názvem Retrospektive. Tato "bestofka" obsahuje i jednu novou píseň s názvem Entrange entrangere.
V roce 2012 začala psát krátké články pro časopis Elle. Tyto články se objevovaly na internetových stránkách tohoto časopisu. V tomtéž roce začala pracovat na dalším sólovém albu, které nahrávala ve Francii. Album bude napůl zpívané anglicky, napůl francouzsky. Jedna píseň na novém albu bude v češtině. Hudebně bude styl tohoto alba spíše elektronický.

Liptovská Mara je vodní dílo u Liptovského Mikuláše na severu Slovenska, na řece Váh pod Tatrami. Přehradní nádrž leží přesně mezi Liptovskou Teplou a Liptovským Mikulášem.
Stavba byla zahájena roku 1965 a dokončena roku 1975; hlavním důvodem její výstavby byla ochrana měst v povodí Váhu před povodněmi. hráz je vysoká 53 m, maximální hloubka nádrže je 45 m, vodní plocha má rozlohu 2 700 ha. S objemem vody 360 mil. m³ je Liptovská Mara největší nádrží na Slovensku na řece Váh.
Při výstavbě bylo zaplaveno 7 liptovských vesnic úplně (Liptovská Mara, (Stará) Liptovská Sielnica, Paludza, Parížovce, Sokolče, Vrbie), další pak částečně (Bobrovník, Liptovský Trnovec, Benice - část Čemice).
Dnes se na březích nádrže nacházejí velmi známá rekreační centra.
Poloostrov Ratkovie s přilehlými vodami je chráněným územím.
Nad přehradní zdí Liptovské Mary, 2 km jižně od obce Bobrovník, na východním úpatí vrchu Úložisko (741,7 m n. m.) sa nachází archeologická lokalita Havránok náležející púchovské kultuře doby laténské - opevnění osady Kotinů s druidskou svatyní z 1. století př. n. l. Je zde vybudován i archeologický skanzen.

Buněčný cyklus je cyklus, kterým prochází eukaryotická buňka od svého vzniku po další dělení. Tedy od dělení po dělení buňky. Doba trvání cyklu se nazývá generační doba. Buněčný cyklus se skládá z několika fází přípravných (souborně nazývaných jako interfáze – období od konce jedné mitózy po začátek druhé) a vlastního buněčného dělení (nejčastěji mitózy).
Buněčný cyklus lze rozdělit na 4 základní fáze podle "přípravných" procesů v buňce, které mají vztah k rozdělení buňky. Časy zde uvedené jsou pouze orientační a liší se druh od druhu a buňka od buňky:
Každá "přípravná" fáze je zakončena kontrolním uzlem, který má za úkol ověřit, je-li buňka připravena na přechod do další fáze. Nejvýznamnějším ze všech je kontrolní uzel v G fázi, který může za určitých okolností uvést buňku do tzv. G fáze, ve které se buňka nepřipravuje na dělení. V G fázi mohou buňky vydržet i desítky let (nervová či svalová buňka obratlovců)

Vinkovci je město v Chorvatsku, ve východní Slavonii. Žije zde 32 000 obyvatel a je tak největším městem Vukovarsko-sremské župy.
Vinkovci leží nedaleko hranic se Srbskem, mezi řekami Sávou a Dunajem; 19 km jihozápadně od Vukovaru a 43 km jižně od Osijeku; a to v nadmořské výšce 90 m n. m.
Díky úrodné rovinaté krajině, kde se dobře daří zemědělství, se rozvinul ve městě potravinářský průmysl, velmi rozšířený je chov dobytka. Zpracovává se také dřevo a kůže, vyrábí se stavební materiály.
Město leží na důležité mezinárodní železnici Záhřeb - Bělehrad, větví se odsud i tratě vedoucí do Maďarska a Bosny a Hercegoviny. Prochází ním také důležitá silnice, spojující Podrávskou oblast s Posávskou.
Ve městě také vznikla už dnes legendární hudební skupina Colonia. Vedle Karmy, Dj Krmaka, Severiny a E.T. je významná skupina v Chorvatsku.

Fulminát rtuťnatý Hg(CNO), triviálně nazývaný třaskavá rtuť je vysoce citlivá třaskavina, velmi často používaná pro výrobu rozbušek.
Fulminát rtuťnatý tvoří obvykle bílý nebo šedý prášek, lze jej ale také připravit krystalický. Sypná hustota práškové látky se pohybuje mezi 1,3 - 1,8 g/cm, krystalický vykazuje hustotu 4,43 g/cm.
Ve vodě je prakticky nerozpustný, dobře se rozpouští v amoniaku a pyridinu.
Chemicky čistá látka je za normální teploty stabilní, explozivní rozklad nastává při teplotách nad 50 °C. Vlhký reaguje snadno s různými kovy jako je hliník, hořčík nebo zinek a působí jejich rychlou korozi. Proto se zásadně nepoužívá v rozbuškách s hliníkovým obalem.
Jako výbušnina vykazuje tyto základní vlastnosti:
Energie výbuchu: 427 kcal/kg
Detonační rychlost: 5 000 m/s
Objem spalných plynů: 243 l/kg
Teplota vzbuchu: 210 °C
Citlivost k nárazu: 0,18 kgm/cm
Suchá třaskavá rtuť je velmi citlivá na inicializaci plamenem, statickou elektřinu, nárazy a tření. Její příprava a manipulace s ní je jako u všech třaskavin velmi nebezpečná.
Pyrotechnické využití třaskavé rtuti se omezuje prakticky pouze na výrobu rozbušek, které slouží k inicializaci výbuchu většího množství klasické trhaviny s vysokým trhacím účinkem a větší stabilitou. Dříve se pro výrobu rozbušek používal samotný fulminát rtuti nebo jeho směs s chlorečnanem draselným KClO a sulfidem antimonitým SbS
V současné době se rozbušky vyrábějí převážně z "astrylových směsí", v nichž je třaskavá rtuť kombinována s azidy stříbra a olova. Snaha omezit množství fulminátu rtuti v pyrotechnice je motivována jednak jeho poměrně velkou cenou, ale především z důvodu vysoké toxicity rtuti a jejích sloučenin.
Při výrobě třaskavé rtuti se obvykle vychází z elementární kovové rtuti, která se nejprve rozpustí v kyselině dusičné HNO. Ke vzniklému roztoku se za tepla přidá ethanol a po proběhnutí poměrně bouřlivé reakce s vývinem značného množství plynů je syntéza ukončena. Pro vyloučení požadované látky se směs přelije do studené vody, kde postupně vypadne šedý krystalický prášek požadované sloučeniny.
Prášek se odfiltruje a na filtru se dobře promyje studenou vodou do neutrální reakce. Vysušení preparátu je nutno provádět za teploty nepřevyšující 30 °C. Pro stabilitu produktu je důležitý nízký obsah elementární rtuti, aby se zabránilo korozivní tvorbě amalgámů při styku s kovovým obalem rozbušky.
V žádném případě nelze plnit fulminát rtuťnatý do dutinek přímo držených v ruce či jej přímo prsty obalovat alobalem nebo podobnými materiály!!

Jakub Kryštof Rad (vlastním jménem Jacob Christoph Rad ; 25. března 1799 ve švýcarském Rheinfeldenu – 13. října 1871 ve Vídni) byl rakouský ředitel dačické rafinérie cukru, vynálezce kostkového cukru.
Do Dačic přišel Rad z Vídně na jaře 1840, aby se ujal ředitelského křesla. Hned započal továrnu modernizovat instalací novějších strojů a v roce 1842 zavedl ve výrobě první parní stroj v okolí. Rafinérie za jeho vedení rostla a dodávala cukr po celé jižní Moravě, ale také do jižních a východních Čech či rakouského pohraničí.
Cukr se v té době prodával ve velkých homolích, které se přes svůj elegantní tvar velmi špatně porcovaly. Jeho manželka Juliana Radová vedla bohatý společenský život a cukr k čaji či kávě podávala často, až si jednou při porcování zranila prst. Se zavázaným prstem došla za manželem a vyčinila mu, že by mohl vymyslet něco menšího.
Ředitel Rad přemýšlel, až se v roce 1841 zrodil vynález lisu na kostky cukru. Do 400 čtvercových otvorů mosazné desky ležící na měděné desce se nasypala cukrová moučka, v lisu se cukr stlačil, kostky se z kovové desky vytlačily na dřevěnou podložku a po dobu 12 hodin probíhalo sušení. Po usušení byly kostky připraveny na balení.
První kostkový cukr dostala Radova manželka několik měsíců po svém zranění v bedničce s více než 300 kostkami bílé a červené barvy.
Rad si od kostkového cukru sliboval další růst rafinérie, požádal tedy o licenci k jeho výrobě a schválení patentu. 23. ledna 1843 patent získal a 3. října téhož roku jej prodal rafinerii za 12 tisíc zlatých. Dačická rafinérie začala dodávat kostky pod názvem "čajový cukr (Thee-Zucker)", nebo také "vídeňský kostkový cukr (Wiener Würfelzucker)", na trh. Balíček připomínajícím bedničku s čínským čajem bylo 250 kostek, měl původní etiketu a stál jeden zlatý a 50 krejcarů české měny. Kostky byly dvou velikostí – o hraně 1,2 cm a o hraně 1,5 cm.
Situace rafinérie, která stála mimo řepařské oblasti a veškerý cukr dovážela, se od poloviny 40. let zhoršovala a ani kostkový cukr výrazné zlepšení nepřinesl. V roce 1846 Rad na ředitelské místo rezignoval a odstěhoval se zpět do Vídně. Rafinerie byla po několika letech zcela uzavřena.
Radovo autorství bylo brzo zapomenuto a za otce kostky cukru byl považován kdokoliv. Až historik cukrovarnictví R. E. Grottkas v 30. letech 20. století prokázal autorství Jakuba Kryštofa Rada. Kostka získala v Dačicích žulový pomník v roce 1983, pamětní deska byla odhalena v roce 2003.

Renáta, též Renata je ženské jméno latinského původu. Skládá se z předpony "Re-" (znovu) a slova "natus" (zrození, narození), význam je tedy Znovuzrozená, Obrozená.
V českém kalendáři slaví 13. října. V německém kalendáři slaví 22. května a ve slovenském kalendáři slaví 6. listopadu.
Renatka, Renátka, Renčík, Reník, Renatice, Reňulka
Následující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,9 %.
Změna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,9 %.

Čardáš (maďarsky: "Csárdás") je maďarský národní tanec.
Tento tanec se vyvinul z hudby sinti. Čardáš je relativně náročný párový tanec, který začíná "lassu" - tj. pomalý mužský tanec. Po lassu následuje "friska" - což je rychlý párový tanec ve 2/4 nebo 4/4 rytmu. Tento tanec stojí na kombinaci rychlých a volných pomalejších prvků, klade výrazně vyšší nároky na tanečníka. Dobře zatančený čardáš má vyjadřovat vášeň, kterou cítí k partnerce. 
České slovo „čardáš“ vzniklo z maďarského označení tohoto tance - csárda, které znamená „krčma“. Největší popularita tohoto tance byla v letech 1830 – 1890. Čardáš ovlivnil i některé hudební skladatele jako byl např. Johann Strauss.

Správa může označovat

Marcel je mužské křestní jméno latinského původu. Je odvozeno od jména Marcellus, které je zdrobnělinou jména Marcus. Obě jména jsou odvozena od jména římského boha války Marta. Význam jména Marcel lze přeložit jako „malý bojovník“. Jména stejného původu jsou Martin a Marek.
Následující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +1,7 %.
Podle českého občanského kalendáře má Marcel svátek 12. října.

Marcela je ženské křestní jméno. Jedná se o ženskou obdobu jména Marcel pocházející z latinské zdrobněliny "Marcellus" jména "Marcus" – „bojovník“. Význam jména lze tedy volně přeložit jako „malá bojovnice“.
Podle českého občanského kalendáře má Marcela svátek 20. dubna.
Marcelka, Marcka, Marcelina, Marcelinka, Marci, Marcoušek, Macinka, Macík, Maca, Marka, Marcipánek

Amorova skupina (zkráceně také amoři) je skupina planetek přibližujících se k dráze Země. Jsou pojmenovány po planetce (1221) Amor, kterou objevil E. Delporte 12. března 1932 na belgické královské observatoři v městě Uccle.
Jsou to tělesa, jejichž dráha se z vnější strany těsně přibližuje k dráze planety Země, ale nekříží ji. Vzdálenosti perihelu jejich drah od Slunce leží v rozmezí od 1,0 do 1,3 AU, vzdálenosti afelu se mění ve značném rozpětí, takže dráhy mnohých z nich překračují dráhu planety Mars; někteří astronomové takové planetky vyčleňují do zvláštní skupiny "křížičů Marsu"; nejvíce se z těchto planetek vzdaluje od Slunce (3552) Don Quijote a to až do vzdálenosti 7,24 AU, tedy až daleko za dráhu planety Jupiter. Doba oběhu planetek Amorovy skupiny kolem Slunce je vždy větší než 1 rok. Vzhledem k charakteru své dráhy patří některé z nich také do kategorií potenciálně nebezpečných planetek a blízkozemních objektů.
Oba měsíce Marsu, Deimos a Phobos, patřily pravděpodobně také původně k této skupině těles a byly zachyceny gravitací této planety.
Největší z této skupiny je planetka (1036) Ganymed s průměrem 33 km.
Nejdéle známým tělesem této skupiny je planetka (433) Eros, kterou objevil G. Witt 13. srpna 1898 v Berlíně. Tento objekt je současně první důkladně prozkoumanou planetkou z bezprostřední blízkosti díky sondě NEAR Shoemaker, která se 14. února 2000 stala její družicí a 12. února 2001 dokonce tvrdě přistála na jejím povrchu. 
Údaje jsou k 1. 1. v daném roce.
List Of Amor Minor Planets (angl.)

Tomáš Jun (* 17. ledna 1983) je český fotbalový útočník, momentálně působící v klubu SV Donaustauf z nižší německé ligy. Hrál na hrotu útoku, později se přesunul na pozici podhrotového útočníka. Mimo ČR působil na klubové úrovni v Turecku, Rakousku a Německu.
Je mistrem Evropy hráčů do 21 let z roku 2002. V roce 2004 zvítězil v české anketě Fotbalista roku v kategorii Talent roku.
S fotbalem začínal v pěti letech na škváře v pražských Hlubočepích. V devíti letech přišel z Hlubočep do Sparty a již v šestnácti debutoval ve sparťanském A-mužstvu. O rok později se dokonce objevil v základní sestavě na utkání Ligy mistrů s Arsenalem. Na podzim 2001 ho ale trenér Hřebík nestavil a v zimě odešel na hostování do Jablonce. Na jaře si ho Sparta stáhla zpět a Jun vstřelil několik důležitých gólů, ale to mu k trvalému prosazení příliš nepomohlo. Trenéři Jarabinský i Kotrba totiž dávali přednost jiným útočníkům. Naplno se prosadil až v době, kdy Spartu trénoval František Straka. V sezóně 2004/05 se stal nejlepším ligovým střelcem se 14 góly, celkem jich nastřílel 36 a v létě zamířil do tureckého Trabzonsporu. V Lize mistrů se trefil proti Olympique Lyonu a AC Milán.
Jeho největší úspěchy je 5 mistrovských titulů se Spartou, vítězství v poháru (Sparta, Beşiktaş) a na mistrovství Evropy do 16 a později do 21 let a titul nejlepšího střelce Gambrinus ligy 2004/05.
V lednu 2009 šel Tomáš Jun na 6-měsíční hostování z Teplic do rakouského bundesligového klubu SC Rheindorf Altach. Jeho forma stoupala, dokázal vstřelit 8 gólů ve 14 zápasech, nicméně klub přesto sestoupil do nižší soutěže.
Do rakouské Bundesligy se vrátil, když v sezóně 2009/10 podepsal roční hostování v Austrii Vídeň. Měl skvělý úvod, během prvních 2 měsíců se střelecky prosadil devětkrát (ve druhém kole rakouského poháru zaznamenal hattrick proti FAC). Po vydařené sezóně (Austria skončila na 2. místě) s ním klub podepsal v květnu 2010 dvouletou smlouvu, hostování se tak změnilo v přestup.
V červnu 2014 přestoupil do FK Baumit Jablonec, který výrazně posiloval kádr. Dohodl se na dvouleté smlouvě. Nabídku měl ještě z rakouského SC Rheindorf Altach, kde začínal svou rakouskou štaci. Po podzimní části sezóny 2014/15 se s Jabloncem domluvil na ukončení smlouvy, odehrál 12 ligových zápasů a jednou skóroval. Nadále o něj přetrvával zájem v Rakousku, kde si vydobyl renomé.
Tomáš Jun nastoupil za všechny mládežnické výběry České republiky. Zúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí. Vrchol jeho mládežnické kariéry přišel v roce 2002, kdy s českým týmem získal titul mistra Evropy v kategorii do 21 let.
Bilance:
Zúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.
V prvním zápase základní skupiny B 16. května prohrála česká reprezentace s Francií 0:2, trenér Miroslav Beránek Juna nenasadil. 19. května následoval zápas s Belgií konaný v Ženevě, Tomáš tentokrát hrál do 84. minuty, střetnutí skončilo výsledkem 1:0 pro ČR. V posledním zápase skupiny proti Řecku nastoupil na několik závěrečných minut, když v 88. minutě střídal Milana Baroše. Utkání dospělo k remíze 1:1.
V semifinále 25. května narazil český výběr na tým Itálie. V 9. minutě prodloužení vstřelil Pospíšil zlatý gól na 3:2 a zajistil svému týmu účast ve finále. Toto střetnutí Jun neabsolvoval. Ve finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. Tomáš nenastoupil ani do tohoto zápasu, ale na konci mohl slavit se spoluhráči titul.
První zápas v A-mužstvu české reprezentace absolvoval Tomáš Jun 17. listopadu 2004 proti Makedonii, toto kvalifikační utkání na MS 2006 český celek vyhrál ve Skopje 2:0. Tomáš Jun střídal v 60. minutě Štěpána Vachouška.
Svůj první gól si připsal hned ve svém následujícím reprezentačním zápase dne 9. února 2005 v přátelském utkání proti Slovinsku, ve 47. minutě zvyšoval na 2:0, český tým nakonec zvítězil ve Slovinsku 3:0.
Další gól přidal v důležitém kvalifikačním utkání 12. října 2005 proti domácímu Finsku, kde šlo českému týmu o udržení šancí na postup na Mistrovství světa, Jun vsítil rozhodující první gól zápasu, jenž české mužstvo vyhrálo 3:0.
K 23. dubnu 2013 nastoupil v reprezentačním A-mužstvu celkem k 10 utkáním (7 výher, 1 remíza, 2 prohry) a vstřelil 2 góly. Poslední zápas odehrál 1. března 2006, šlo o přátelské utkání s Tureckem (remíza 2:2).
Góly Tomáše Juna v české reprezentaci do 21 let 
Góly Tomáše Juna za A-mužstvo české reprezentace 

Dolnoslezské vojvodství ( ) je vyšší územně samosprávný celek Polska, jedno z 16 vojvodství. Hlavní město vojvodství je Vratislav. Leží na jihozápadě země a zaujímá přibližně západní polovinu historické země Slezsko a část Lužice. V rámci Polska sousedí s Lubušským, Opolským a Velkopolským vojvodstvím; dále pak s Německem (spolková země Sasko) a Českem (Liberecký kraj, Královéhradecký kraj, Pardubický kraj, Olomoucký kraj).
Vojvodství vzniklo v roce 1999 na území dřívějších vojvodství: vratislavského, lehnického, jelenohorského, valbřišského a části kališského a lešenského. Patří mezi středně velká a hustěji osídlená vojvodství; ke konci roku 2007 zde žilo 2 878 000 obyvatel.
Vojvodství se dělí na 26 okresů a 4 městské okresy.
Povrch vojvodství je rozmanitý; zatímco severní část je tvořena rozlehlou rovinou v okolí řeky Odry, jižní část je velmi členitá a hornatá. Celé toto hornaté území se v polštině nazývá "Sudety". Po hřebenech Krkonoš a Orlických hor prochází hranice s Českou republikou. Nejvyšším bodem je Sněžka ("Śnieżka", 1603 m), společný nejvyšší vrchol Čech a Slezska. Druhým nejvyšším masivem je Králický Sněžník ("Masyw Śnieżnika"). Na západě vojvodství podél dolního toku řeky Bóbr jsou rozsáhlé borové lesy. Specifickým územím je Kladská kotlina se Stolovými horami. Vojvodstvím protékají mj. řeky Odra, Bobr a Kačava.
V Dolnoslezském vojvodství je 91 měst; 4 z nich (Vratislav, Valbřich, Lehnice a Jelení Hora) mají práva okresu. Zdaleka největším kulturním, školským, hospodářským a dopravním centrem je Vratislav, cenné historické památky má však i Svídnice, Jawor či Kladsko. Údaje o počtu obyvatel jsou z roku 2005:
V čele správy vojvodství stojí vojvoda, který vede Dolnoslezský vojvodský úřad ve Vratislavi, a maršálek vojvodství. Vojvodský úřad má tři delegatury (pobočky), jejichž místní působnost se kryje s bývalými vojvodstvími valbřišským, lehnickým a jelenohorským:
Dolní Slezsko nebylo tak výrazně zaměřeno na těžký průmysl jako Horní, přesto je postihl zejména útlum těžby uhlí v okolí Valbřichu. Hnědé uhlí se dosud těží v západním výběžku v okolí města Bogatynia, kde je využívá zejména Elektrárna Turów. V okolí měst Legnica a Lubin se těží a zpracovává měď. Vratislav je pak především centrem strojírenství. V horách u hranic s Čechami je důležitý také cestovní ruch a lázeňství.
Dolní Slezsko má hustou železniční síť (vybudovanou převážně v časech, kdy náleželo Německu), která je však až na hlavní tratě ve velmi špatném stavu. Na přelomu 20. a 21. století byla na mnoha tratích zastavena osobní doprava, na některých i doprava nákladní; spoje nejezdily např. do tak velkých měst, jako je Lubin, Złotoryja či Kamienna Góra; z až osmi hraničních přechodů do Čech, fungujících před 2. sv. válkou, slouží nyní osobní dopravě jeden až dva; po roce 2006 se však situace začíná zlepšovat.
Hlavní železniční tahy vedou ve směru Německo − Węgliniec − Vratislav − Opole a Čechy − Kladsko − Vratislav − Poznaň, důležitá je také trať do Jelení Hory. Tratě v polských Sudetech jsou stavebně náročné a velmi malebné, např. Slezská horská dráha nebo trať spojující Jelení Horu s kořenovskou zubačkou.
Dolním Slezskem vede východozápadní dálnice A4 a obchvat Vratislavi. Vratislavské mezinárodní letiště odbavilo v roce 2014 přes dva miliony pasažérů a je tak pátým největším v Polsku.

Kujavsko-pomořské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství bydhošťského, wloclawského a toruňského. Původně se tento region měl stát součástí „velkého“ Pomořského vojvodství (Włocławek pod Lodžské), ale po protestech místních obyvatel od toho bylo upuštěno a bylo vytvořeno Kujavsko-pomořské vojvodství. V důsledku lobby poslanců z Toruně bylo dodatečně rozhodnuto o umístění sejmiku do Toruně (původně se měl nacházet v Bydhošti), zatímco Bydhošť se stala sídlem vojvody.
Vojvodství se nachází v severní části středního Polska a sousedí s Pomořským, Varmijsko-mazurským, Mazovským, Lodžským a Velkopolským vojvodstvím.
Vedle Kujavska zahrnuje vojvodství také Chelmiňsko, jižní část Pomoří a okrajovou východní část Velkopolska.

Lodžské vojvodství je vyšší územně samosprávný celek Polska, je jedním z 16 vojvodství. Vojvodství leží ve středním Polsku – geografický střed Polska se nachází ve vesnici Piątek v okrese Łeczyca na severu vojvodství. V rámci Polska sousedí s Velkopolským, Kujavsko-pomořským, Mazovským, Svatokřížským, Slezským a Opolským vojvodstvím.

Lubušské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: zelenogorského a gořovského. Vojvodství leží na západě Polska v severozápadní části polské části Slezska, na severovýchodě polské části Lužice, jihovýchodní části Lubušska a v západní části Velkopolska. V rámci Polska sousedí s Dolnoslezským, Velkopolským a Západopomořanským vojvodstvím; dále pak s Německem (spolkové země Sasko a Braniborsko). Do roku 1945 náležela většina území k pruské provincii Braniborsku (tzv. Nová marka), území na jihu pak k pruské provincii Slezsku.

Lublinské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: chelmského, zamojského a části bialskopodlaského, siedleckého i tarnobřežského. Vojvodství leží na východě Polska. V rámci Polska sousedí s Podleským, Mazovským, Svatokřížským a Podkarpatským vojvodstvím; dále pak s Běloruskem (Brestská oblast) a Ukrajinou (Lvovská a Volyňská oblast).

Malopolské vojvodství je vyšší územně samosprávný celek Polska, je jedním z 16 vojvodství. Vojvodství leží na jihu Polska. V rámci Polska sousedí s Slezským, Svatokřížským a Podkarpatským vojvodstvím; dále pak se Slovenskem (Žilinský a Prešovský kraj). Má rozlohu 15 108 km² a je jedno z menších vojvodství v Polsku (12. místo). Populační hustota je jedna z nejvyšších v Polsku a činí 216,7 os/km².
V malopolském vojvodství je celkem 57 měst, z nichž mají 3 status okresu (powiat).
Města jsou v tabulce seřazena podle počtu obyvatel k 31. prosinci 2006:

Mazovské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: Varšavského, Ciechanovského, Radomského, Ostrolenckého, Siedleckého, Plockého a části Skiernievického. Vojvodství leží ve středním Polsku na většině území historické země Mazovska, ale zasahuje i na území Malopolska a Podlesí. V rámci Polska sousedí s Podleským, Kujavsko-pomořským, Varmijsko-mazurským, Svatokřížským, Lublinským a Lodžským vojvodstvím.
Většina vojvodství leží na úrodné Středomazovské nížině. Jižní část leží na Lubelsko-lvovské pahorkatině. Vojvodství protíná největší polská řeka Visla a její pravý přítok Narew a Bug.
Podle informací z 31. prosince 2007::
Podle informací z roku 2000 povrch chráněných území v Mazovském vojvodství je 1053439,9 ha, což je 29,6% povrchu vojvodství.
Na území Mazovského vojvodství se nachází:
Mazovské vojvodství se skládá ze 42 okresů (pl "powiat") (37 zemských a 5 městských). Okresy se dělí na 314 gmin – 35 městských, 50 městsko-vesnických a 229 vesnických.
V Mazovském vojvodství je 85 měst, z toho 5 měst na okresních právech a 30 měst na gminských právech."Kurzívou" jsou sídla zemských okresů a zvýrazněná jsou sídla městských okresů.
Města jsou seřazena podle počtu obyvatel. Informace o počtu obyvatel a povrchu jsou podle informací GUS z 30. června 2006.

Opolské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: opolského a čenstochovského. Vojvodství leží na jihu Polska, ve středním Slezsku, ale zasahuje i do Velkopolska. V rámci Polska sousedí s Dolnoslezským, Lodžským, Slezským a Velkopolským vojvodstvím; dále pak s Českem (Olomoucký kraj, Moravskoslezský kraj). Přibližně 10% obyvatel vojvodství tvoří etničtí Němci, což představuje zhruba 70% německé menšiny v Polsku.

Podkarpatské vojvodství je vyšší územně samosprávný celek Polska; je jedním z 16 vojvodství. Vzniklo v roce 1999 na území dřívějších vojvodství: Přemyšlského, Řešovského, Krosenského a části Tarnobřežského. Vojvodství leží na jihovýchodě Polska. V rámci Polska sousedí s Lublinským, Svatokřížským a Malopolským vojvodstvím; dále pak s Ukrajinou (Lvovská a Zakarpatská oblast) a Slovenskem (Prešovský kraj). Z historického hlediska zahrnuje jihovýchod historických zemí Malopolska a západ Červené Rusi, přičemž jeho severní hranice z části respektuje hranici bývalé rakouské korunní země Haliče.
Tři největší řeky ve vojvodství jsou pravé přítoky Visly: San a Wisłoka a také přítok Sanu: Wisłok. Tyto řeky patří do pomoří Baltického moře. Řeky Strwiąż a také Mszanka jsou přítoky Dněstru a patří pod úmoří Černého moře.
Vojvodství je rozděleno na 21 okresů včetně čtyř měst s právy okresu.
V roce 2015 žilo na území vojvodství 2 126 824 obyvatel, to je v přepočtu na 17 846 km hustota zalidnění 119 osob/km.
V Podkarpatském vojvodství je 51 měst, z toho 4 města mají práva okresů. Údaje jsou podle

Podleské vojvodství je vyšší územně samosprávný celek Polska, je jedním z 16 vojvodství. Vojvodství leží na severovýchodě Polska. V rámci Polska sousedí s Lublinským, Mazovským a Varmijsko-mazurským vojvodstvím; dále pak s Běloruskem (Brestská a Hrodenská oblast) a Litvou (Alytuský a Marijampolský kraj).
Ve vojvodství jsou 4 národní parky, včetně slavného Bělověžského, a také včetně Biebrzańskiego Parku Narodowego, který je největší v Polsku:
Krajinné parky (Parki Krajobrazowe):
Dále je zde 87 maloplošných přírodních rezervací (rezerwat przyrody).

Pomořské vojvodství (pol.Województwo pomorskie, kašubsky Pòmòrsczé wòjewództwò) je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: gdaňského, slupského a části elblonského a bydhošťského. Vojvodství leží na severu Polska. Hlavním městem vojvodství je Gdańsk.
V rámci Polska sousedí s vojvodstvími:
Pomořské vojvodství zahrnuje většinu území Pomoří, východní část Pomořanska a západní část někdejších Prus Knížecích.
Podle počtu obyvatel k 1. lednu 2008 
Na území Pomořského vojvodství se nachází tzv. ([trujmiasto], česky Trojměsto), což je aglomerace měst Gdaňsk, Gdyně a Sopoty. O městech Wejherowo, Reda a Rumia se hovoří jako o "Malém kašubském Trojměstě" (Małe Trójmiasto Kaszubskie)
Počet obyvatel k 31. prosince 2004
Chráněné území v Pomořském vojvodství zahrnuje dva Národní parky (Park Narodowy) a devět Přírodních parků (Park Krajobrazowy).

Svatokřížské vojvodství (Województwo Świętokrzyskie) je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: Kieleckého a části Tarnobřežského a Radomského.
Vojvodství se nachází v jihovýchodním Polsku a hraničí s těmito vojvodstvími:
Jako čistě vnitrostátní vojvodství nemá nikde hranici shodnou se státní hranicí.
Svatokřížské vojvodství se rozkládá v oblasti Malopolské vysočiny, na její části zahrnující:
Část hranice vojvodství je přirozená – na jihovýchodě ji tvoří Visla, na západě Pilica. Téměř celý region (s výjimkou jedné z partií Sandoměře) se nachází v levostranné části povodí Visly.
Polohu vojvodství vyznačují jeho krajní body:
Údaje z 31. prosince 2010:
Na území tohoto vojvodství byly v uplynulých dvou desetiletích objeveny četné otisky fosilních stop neptačích dinosaurů z období svrchního triasu a jury.

Slezské vojvodství ( ) je vyšší územně samosprávný celek Polska, je jedním z 16 vojvodství. Přestože se jmenuje Slezské, rozkládá se toto vojvodství kromě východní části polské části Slezska také na západě Malopolska. Vzniklo v roce 1999 na území dřívějších vojvodství: Bílského, Čenstochovského a Katovického. Vojvodství leží na jihu Polska. V rámci Polska sousedí s Opolským, Malopolským, Svatokřížským a Lodžským vojvodstvim; dále pak se Slovenskem (Žilinský kraj) a Českem (Moravskoslezský kraj). Hlavním městem vojvodství jsou Katovice.
Poprvé bylo Slezské vojvodství ustanoveno v Druhé Polské republice. Mělo daleko více kompetencí nežli jiná polská vojvodství a zahrnovalo všechny historické země Horního Slezska, které se nalézaly v meziválečném Polsku (mimo jiné Katovice, Rybnik, Pszczyna, Wodzisław, Żory, Mikołów, Tychy, Królewska Huta (Chořov), Tarnowskie Góry, Miasteczko Śląskie, Woźniki, Lubliniec, Těšín, Skočov, Bílsko).
Podle údajů z 1. ledna 2014 rozloha území činila 12 333,09 km, to je 3,9 % rozlohy území Polska.
Slezské vojvodství leží na jihu Polska a sousedí:
Z hlediska geomorfologického celku region Slezského vojvodství patří k Slezské vrchovině, Krakovsko-Čenstochovské vysočině, Osvětimské kotlině a Beskydům. Navíc v těchto oblastech lze ještě vymezit menší podcelky jako např. Tarnogórký hřbet, Rybnická pahorkatina nebo Ratibořská pánev.
Z historického hlediska Slezské vojvodství zahrnuje východní část Horního Slezska a západní část Malopolska.Pouze několik severovýchodních gmin současného Čenstochovského okresu a kousek Kłobuckého okresu jsou součástí dřívějšího Sieradzkého vojvodství, začleněné v 1. Polské republice do Velkopolské provincie.
Slezské vojvodství je rozděleno na 19 měst s postavením okresů (městský okres) a 17 okresů. Třetím stupněm administrativního rozdělení je 167 gmin z toho 49 městských, 22 gmin městsko-vesnických a 96 gmin vesnických.

Varmijsko-mazurské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: elblonského, olštýnského a části suvalského. Vojvodství leží na severovýchodě Polska, a především jeho jižní a východní hranice téměř přesně kopíruje východní a jižní hranici polské části bývalého Východního Pruska, s níž je území vojvodství do značné míry totožné. V rámci Polska sousedí s Podleským, Mazovským, Kujavsko-pomořským a Pomořským vojvodstvím; dále pak s Kaliningradskou oblastí Ruska.

Velkopolské vojvodství je vyšší územně samosprávný celek Polska, jde o jedno z 16 vojvodství. Většina vojvodství leží na území historického Velkopolska, po němž je také pojmenováno; malá část území se nachází v polské části Slezska. V rámci Polska sousedí s Dolnoslezským, Kujavsko-pomořským, Lubušským, Lodžským, Opolským, Pomořským a Západopomořanským vojvodstvím.

Západopomořanské vojvodství (polsky "Województwo zachodniopomorskie") je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: štetínského, košalinského a části gořovského, pilského a slupského. Vojvodství leží na severozápadě Polska především na východě Pomořanska, nicméně zasahuje i do Velkopolska a Lubušska. V rámci Polska sousedí s Pomořanským, Velkopolským a Lubušským vojvodstvím; dále pak s Německem (spolkové země Braniborsko a Meklenbursko-Přední Pomořansko ).

Satanské verše (1988) je román spisovatele Salmana Rushdieho, psaný v autorově stylu magického realismu. Mnohavrstevné dílo vykresluje rozpory mezi způsobem vnímání rozdílných kultur, především muslimské mystiky a západního racionalismu. Za toto dílo byl autor odsouzen ájatolláhem Chomejním k trestu smrti. Na podporu tohoto trestu se konala shromáždění v Karáčí, Teheránu, Bombaji atd. Rushdie byl proto nucen se za pomoci Scotland Yardu skrývat. Překladatelé a nakladatelé díla jsou ohrožováni, někteří, jako Hitoši Igaraši, byli zavražděni.
Podle některých muslimských autorit je dílo plánovitým znesvěcením islámu. Tato argumentace by se dala shrnout asi takto:
Tyto argumenty jsou ale trochu zavádějící, což se dá zjistit až po přečtení knihy (Viz následující děj). Čtení této knihy je ale týmiž autoritami muslimům zakázáno.
Hrdiny hlavní linie románu jsou dva cestující mezinárodního letu z Indie do Londýna. Letadlo se zřítí do kanálu La Manche a oba hrdinové jsou zázračně zachráněni. Začnou se ale měnit - jeden v bytost podobnou andělu, druhý v čerta. Čert prochází ponižujícím a rasistickým přijetím imigračních úředníků a jeho podoba mu pitoreskně komplikuje i osobní vztahy. Druhý hrdina začne mít sny, v nichž se vidí coby anděl Gabriel, diktující poněkud zmateně verše Prorokovi, zakládajícímu nové náboženství. Tato část příběhu odkazuje na titulní satanské verše, kdy se Prorok snaží zjistit, jestli mu toleranci k místním bohyním sdělil anděl či ďábel.
Po prožitých vidinách i utrpení se sice vrátí ke svým podobám, ale poněkud změněni svými zážitky.
V románu je mnoho vedlejších linií:
Nacházíme zde mnoho odkazů na Korán, Bibli, ale i na Othella či Carmen. Hlavním námětem díla je rozdílnost kultur.
S ochranou policie Rushdie unikl přímé fyzické újmě, ale jiní spojení s jeho knihou utrpěli útoky. Hitoši Igaraši, japonský překladatel, byl 11. července 1991 ubodán k smrti. Ettore Capriolo, italský překladatel, byl v Miláně 3. července 1991 vážně zraněn bodnutím. Norský vydavatel William Nygaard byl třikrát střelen během pokusu o atentát v Oslu v říjnu 1993, ale přežil. Aziz Nesin, turecký překladatel, byl zamýšlen jako cíl během událostí, které vedly k masakru v tureckém městě Sivas 2. července 1993, což mělo za následek smrt 37 lidí.

Euroregion Nisa, také Euroregion Nisa - Neisse - Nysa, je první euroregion, který byl vytvořen v oblasti střední a východní Evropy. Založen byl v roce 1991 a zahrnuje části území Německa, Polska a Česka. Euroregion je dobrovolným zájmovým sdružením obcí a okresů trojmezí Čech, Německa a Polska, byl založen za účelem podpory rozvoje těchto oblastí formou vzájemné, přeshraniční spolupráce.
Zástupci tří zemí schválili na „Konferenci Trojmezí 23. – 25. 5. 1991“ Memorandum určující další kroky při vytváření regionu. Již v červnu 1991 byla vytvořena třístranná pracovní skupina, která navrhla model struktury, který je do dnešních dnů základem pro práci. K samotnému založení Euroregionu došlo v Žitavě 21. prosince 1991. Od roku 2004 má sídlo v nejvýznamnějším městě euroregionu, v Liberci.
Z české strany je zde Liberecký kraj a Šluknovský výběžek (26%), z německé jihovýchodní část Svobodného státu Sasko (23%) a z polské jihozápadní, část Vojvodství Dolnoslezského (51%).

Svatý Jan Nepomuk (též Nepomucký) Neumann CSsR (28. března 1811, Prachatice – 5. ledna 1860, Filadelfie) byl český katolický misionář, redemptorista, čtvrtý biskup filadelfský (1852–1860) a po sv. Elizabeth Ann Setonové druhým světcem z USA.
Narodil se ve smíšené rodině, jeho otec pocházel z Bavorska a byl punčochář. Vystudoval gymnázium v Českých Budějovicích, kde roku 1831 vstoupil do kněžského semináře a kde také přijal nižší svěcení. Pak studoval teologii, filosofii a přírodní vědy v Praze. V Čechách byl tehdy velký přebytek kněží, takže biskup jeho vysvěcení odložil. Neumann se už v Praze naučil anglicky, dopisoval si s americkými biskupy a získal jejich pozvání. Roku 1836 se vydal pěšky do Paříže a protože nestihl dostavník, dále do Le Havru, kde 20. dubna 1836 nastoupil na loď a 1. června přistál v New Yorku. Už 25. června jej biskup Dubois vysvětil na kněze a Neumann odešel jako farář do Williamsville blízko Niagarských vodopádů. Dostavěl místní kostel, založil školu a obcházel farnost o rozloze téměř 1500 km², kde žilo i mnoho německých a italských přistěhovalců.
Roku 1840 se vyčerpáním zhroutil a byl převezen do kláštera redemptoristů v Pittsburghu. Po noviciátu byl roku 1842 přijat do řádu v Baltimore v Marylandu, 1844 se stal představeným domu a roku 1847 celé řádové provincie. Neustále cestoval, zakládal školy a kostely a roku 1851 se stal farářem v Baltimore, kde žilo mnoho imigrantů. Napsal a vydal dva katechismy a biblickou dějepravu. Když roku 1852 zemřel biskup ve Filadelfii, navrhl baltimorský arcibiskup Neumanna na toto místo a ten byl 28. března 1852 vysvěcen na biskupa. Za osm let svého působení založil téměř sto škol a přes 80 kostelů, reformoval kněžský seminář a velmi podporoval i jiné řády, které tam tehdy působily. V roce 1854 se vydal do Říma na slavnostní kongregaci a byl přijat v osobní audienci papežem. Na zpáteční cestě se zastavil v rodných Prachaticích a i když cestu tajil, obyvatelé města mu přichystali slavné přijetí, o němž je český záznam v tamní matrice. Po návratu do USA se dále věnoval své práci a 5. ledna 1860 ve věku 48 let se na ulici zhroutil a zemřel.
Jeho sestra Jana byla jednou z prvních českých boromejek a zakladatelka kláštera ‘‘Neumanneum‘‘ v rodných Prachaticích.
Už v roce 1886 byl zahájen proces svatořečení, roku 1963 byl prohlášen za blahoslaveného a v roce 1977 za svatého. Katolická církev slaví jeho svátek 19. června.  Ctěn je zejména v USA, České republice, Německu a Rakousku.
Je mu zasvěcena řada kostelů a kaplí, převážně v USA. Je pohřben v kryptě "National shrine", velkého kostela ve Filadelfii, kde působil a kde je i malé Neumannovo muzeum. Je po něm pojmenována řada institucí, v České republice například Biskupské gymnázium J. N. Neumanna (České Budějovice) či "Hospic sv. Jana N. Neumanna" (Prachatice), v USA "Sts. John Neumann and Maria Goretti High School" nebo "Neumann University" ve Filadelfii. Rok 2011 vyhlásili američtí redemptoristé za "Rok J. Neumanna" a oslavy se konaly i v Prachaticích. 

Mylène Farmer, vlastním jménem Mylène Gautier (* 12. září 1961) je v Kanadě narozená francouzská zpěvačka a textařka.
Mylène Farmer, rodným jménem Mylène Jeanne Gautier, se narodila v Pierrefonds, v provincii Québec, Kanada na předměstí (nyní správní obvod) Montrealu rodičům z Francie; její rodina se vrátila do Francie, když ji bylo osm. Mylène si vybrala umělecké jméno Farmer jako poctu hollywoodské herečce Frances Farmer. Ve Francii a dalších francouzsky mluvících zemích je velmi populární, ale téměř neznámá jinde navzdory spolupráci s britským vokalistou Sealem na její písni "Les mots". Mylene je velká hvězda také v Rusku, v Ukrajině a v jiných východoevropských zemích.
Nejznámější z jejích písní jsou "Désenchantée", "Sans contrefaçon", "Pourvu qu'elles soient douces", "Libertine", "California", "Rêver", "C'est une belle journée", "XXL", "Les mots" nebo "Oui mais non".
Svůj profesionální nahrávací debut prožila v roce 1984 s písní "Maman a tort", která byla v roce 1986 následována jejím prvním albem, "Cendres de Lune", které obsahovalo hit "Libertine". Velmi často spolupracuje s Laurentem Boutonnatem, který nejen že psal její písně, ale také pro ně režíroval dlouhá videa a v roce 1994 také film "Giorgino".
Farmer získala slávu s písněmi s nejednoznačnými nebo šokujícími texty a poněkud explicitními videi. "Maman a tort" byla o lásce mladé dívky k její ženské ošetřovatelce v nemocnici. "Pourvu qu'elles soient douces" byla o muži s posedlostí k zadnici jeho milence, s náznaky sodomie; video, zasazeno do 18. století, předvádělo výprask. "Que mon cœur lâche" byl o lásce s kondomy ve věku AIDS; video pro píseň uvádí scénu, ve které Bůh říká Ježíši, že ho nepošle na Zemi, protože to naposledy byla pohroma.
Po zklamání ohledně přijetí filmu "Giorgino" se Farmer na nějaký čas přestěhovala do Spojených států.
Vrátila se v roce 1995 s novým, více rockovým zvukem pro "Anamorphosee". Stejně jako předchozí dvě alba, tohoto se ve Francii prodalo přes jeden milion kopií a bylo následováno DVD "Live à Bercy".
Farmer se vrátila do světla reflektorů znovu v roce 1999 s albem "Innamoramento". Toto byla více subtilní věc než předchozí album, vedená singlem "L'Âme-stram-gram", doprovázeným velkolepým čínsky laděným videem. Toto album obsahovalo první písně, které Farmer napsala sama, jako například singl "Optimistique-Moi". V něm účinkuje mimo jiné s hercem Pavlem Liškou a je natočen také v Čechách.
V roce 2000 Mylene Farmer a Laurent Boutonnat napsali texty a hudbu pro hvězdičku Alizée ("Moi Lolita") k albu "Gourmandises" a "Mes courants électriques".
V roce 2000, složila píseň pro kreslený film "". Píseň "L'Histoire d'une Fée, c'est…" byla ve Francii vydána jako singl, ale je ale je na originální zvukové stopě amerického filmu.
V roce 2005 se Farmer vrátila s nový singlem "Fuck Them All" a novým albem "Avant que l'ombre...", jichž se prodalo přes půl milionů kopií. Druhý singl, "Q.I" byl uvolněn v červenci 2005. V jejím videu k singlu "L'Amour n'est rien", předvádí Farmer pamětihodný striptýz. 4. prosince 2006 vydala nové živé album s koncertním DVD "Avant que l'ombre... à Bercy" . Nahrála také singl s Mobym, které bylo vydáno 25. září 2006, "Slipping Away".
Nové album s názvem "Point de Suture" vyšlo 25. srpna 2008. Jako pilotní singl z tohoto alba byla vybrána kontroverzní píseň "Dégénération". Klip k tomuto singlu byl natočen v Praze v Bohnické léčebně. Jako další singl byla vybrána píseň "Appelle mon numéro". Třetí singl a má název "Si j'avais au moins...". Klip k této písničce je vlastně pokračování ke klipu k písni "Dégénération" a také byl natáčen v Praze. Z těchto dvou klipů byl vytvořen "The Farmer Project", který spojuje oba tyto klipy v jeden krátkometrážní film. Čtvrtým singlem z "Point de suture" byl zvolen "C'est dans l'air".
Začátkem května 2009 vyjela Mylene na své páté turné. Kritikou bylo velmi dobře ohodnoceno. Koncem roku 2009 vyšlo live CD se záznamem jednoho z koncertů v hale pod názvem "N°5 On Tour". Záznam z koncertu na stadionu Stade De France vyšel v půlce dubna 2010 a jen běhen prvního týdne se ho prodalo na 98 000 kusů.
29. září 2010 zazněl poprvé v rádiu nový singl pojmenovaný "Oui mais... Non". Je z produkce známého producenta RedOne, který se proslavil především prací s Lady Gaga. K písni bylo pořízeno i video, které by se mělo dostat do světa začátkem listopadu. Osmé studiové album "Bleu Noir" je ohlášeno na 6. prosince toho roku. Má obsahovat celkem 12 písní a na produkci se podíleli spolu s Mylene např. Moby, již zmíněný RedOne nebo Archive.
Z "Cendres de Lune":
Z "Ainsi soit-je…":
Z "En Concert":
Z "L'Autre…":
Z "Anamorphosée":
Z "Live A Bercy":
Z "Innamoramento":
Z "Mylenium Tour":
Z "Les Mots":
Z "Avant que l'ombre…":
Z "Avant que l'ombre… à Bercy":
Z "Point de Suture":
Z "N°5 On Tour":
Ze "Stade de France":
Z "Bleu Noir":
Ostatní singly":

Abundantní číslo (z angličtiny "abundant" – hojný) je v matematice takové číslo, které je větší než součet jeho vlastních dělitelů kromě sebe, opakem je deficientní číslo.
Jiná (ekvivalentní) definice abundantního čísla říká, že abundantní číslo je takové přirozené číslo "n", pro které platí σ(n) > 2n. Kde σ(n) je součet všech kladných dělitelů čísla "n", včetně čísla samého. Hodnota σ(n) - 2n se nazývá abundance čísla n.
Abudantní čísla jsou např.
12, 18, 20, 24, 30, 36, 40, 42, 48, 54, 56, 60, 66, 70, 72, 78, 80, 84, 88, 90, 96, 100, 102, …
Vezměme si například číslo 24. Jeho dělitelé jsou čísla 1, 2, 3, 4, 6, 8, 12 a 24, jejich součet je 60. Protože 60 je větší než 2 × 24, je číslo 24 abundantní. Jeho abundance je 60 - 2 × 24 = 12.
Abundantní číslo je každé sudé číslo, které není prvočíslo, poloprvočíslo nebo jakákoli mocnina (výjimkou jsou lichá čísla, protože i většina lichých čísel splňujících tyto podmínky je kvůli nízkému součtu svých dělitelů deficientní). Nejmenší liché abundantní číslo je 945.
Každé celé číslo větší než 20 161 může být zapsáno jako součet dvou abundantních čísel.

Farnost (z lat. "parrochia") je základní církevní správní jednotka v katolické, pravoslavné, starokatolické, anglikánské a několika dalších církvích. Sdružuje věřící dané církve nejčastěji na určitém území, spravuje ji farář a podléhá biskupovi dané diecéze. V katolické církvi je nejbližší nadřazená jednotka vikariát (děkanát). V protestantských církvích se obdoba farnosti obvykle nazývá "sbor" nebo "obec".
Farnost zpravidla zahrnuje území vesnice nebo několika vesnic, města nebo jeho části, v některých případech může zahrnovat i celé politické území. Farnost je zpravidla vymezena územně, ale některé jsou vymezeny i tzv. personálně, např. národnostně nebo sociální skupinou (například v Praze existuje římskokatolická akademická farnost u Nejsv. Salvátora nebo polská římskokatolická farnost).
Farnosti představovaly ve středověku základ nejen církevní, ale i státní správy, v některých zemích se tak nejnižší státní správní jednotky jmenují dodnes (např. na Barbadosu nebo na Ostrově Man).
V římskokatolické církvi je farnost podle kanonického práva i českého práva samostatnou církevní právnickou osobou.
Ve vymezení farnosti je vždy kombinován teritoriální i personální prvek. Většina farností má územní charakter (teritoriální farnosti) - jejími členy jsou všichni katolíci (personální prvek) mající kanonické trvalé nebo přechodné bydliště na území farnosti (teritoriální prvek). Podstatně méně farností má osobní charakter (personální farnosti) - jejími členy jsou katolíci žijící na větším území překrývajícím více teritoriálních farností (teritoriální prvek - toto území nemůže přesahovat území diecéze, jejíž biskup takovou farnost zřizuje) vyznačující se společným rozhodným personálním znakem (personální prvek): např. v případě farností pro národnostních menšinu daná národnost - k farnosti patří ovšem rovněž celé rodiny, tedy také manželští partneři a děti (i zletilé), pokud alespoň jeden z rodičů je dané národnosti a ostatní členové rodiny s ním žijí v jedné domácnosti; v případě vojenských farností vojáci a civilní zaměstnanci vojska i jejich manželští partneři a děti (i zletilé) sdílející s nimi společnou domácnost, dále studenti vojenských škol, pracovníci a obyvatelé vojenských nemocnicí, domovů důchodců a podobných institucí; v případě námořnické farnosti k ní patří námořníci, jejich manželští partneři a děti (i zletilé) žijící s nimi v jedné domácnosti; v případě akademické farnosti k ní patří studenti, akademičtí pracovníci a ostatní zaměstnanci vysokých škol i jejich manželští partneři a děti (i zletilé) žijící s nimi ve společné domácnosti.
Statutárním orgánem teritoriální i personální farnosti je farář, případně moderátor společné duchovní správy, nebo administrátor farnosti, který je biskupem pověřen duchovní službou pro danou oblast či skupinu osob. Farář na rozdíl od administrátora farnosti smí být biskupem odvolán pouze z důvodů vymezených církevním právem, v praxi však tato omezení v podmínkách české církve nebývají biskupy příliš respektována. Farář je chápán jako stabilní a řádný duchovní správce farnosti a má povinnost sídlit ve farnosti. Administrátorem farnosti může být kněz ve farnosti sídlící jako její provizorní správce, ale v českých podmínkách je jím častěji kněz do této farnosti dojíždějící - administrátor excurrendo ("přijíždějící administrátor"), který je zároveň farářem jiné blízké farnosti, v níž sídlí. Farář i administrátor mají odpovědnost jak za samotnou náboženskou duchovní správu "(in spiritualibus)", tak za ekonomickou správu "(in materialibus)". V situaci nedostatku kněží může být tato pravomoc dělená, kdy "administrator excurrendo" je pověřen správou jako "administrator in spiritualibus" a jiná osoba (jáhen nebo laik) je pověřena správou jako "administrator in materialibus". Také je od nového kodexu kanonického práva z r. 1983 možné, aby dle kán. 517 § 1 byla správa jedné nebo více farností svěřena kněžskému týmu "in solidum" - společná duchovní správa; v čele tohoto týmu stojí "moderator", který je legálním zástupcem (statutárním orgánem) svěřené farnosti či všech svěřených farností; a dle ustanovení kán. 517 § 2 může z důvodu nedostatku kněží být účast na výkonu duchovní správy farnosti (koordinace) svěřena jáhnu, laiku nebo konkrétnímu právně institucionalizovanému společenství osob, přičemž je vždy zároveň jmenován kněz mající v této farnosti oprávnění faráře (je tedy jejím statutárním orgánem), který duchovní správu této farnosti (alespoň právně) řídí - pověřený jáhen, laik či společenství tedy nikdy nejsou správci ani statutárními orgány farnosti.
Ve farnosti mohou kromě faráře působit také farní vikář (dříve označovaný jako kaplan), výpomocný duchovní (kněz v důchodu či kněz trvale pověřený jinými úkoly, např. vyučováním na univerzitě), trvalý nebo dočasný jáhen nebo pastorační asistent. Mezi další orgány farnosti patří pastorační rada a ekonomická rada farnosti, které se jako poradní a pomocné orgány faráře či administrátora farnosti podílejí na pastoračních aktivitách a správě hospodaření farnosti. V mnoha farnostech, zejména méně živých, však tyto orgány nejsou ustaveny. Farnost má vždy svůj farní kostel, kde se soustředí bohoslužby farního společenství, kromě farního kostela mohou být ve farnosti i další (tzv. filiální) kostely a kaple. Sídlem farnosti bývá fara, v níž obvykle farář bydlí a v níž zpravidla probíhají i některé administrativní, náboženské, společenské nebo další aktivity farnosti. Filiální obce (též filiálky či lokálie) jsou obce spadající do určité farnosti (jejíž sídlo není v oné obci).
Původní podobou církevní správy v Česku byl tzv. velkofarní systém, víceméně odpovídající tzv. hradské soustavě. Na přibližně 20 českých a 8 moravských hradech byla až do konce 12. století soustředěna duchovní služba, tedy udílení křtu, manželství a církevní pohřby.
Síť venkovských kostelů se postupně zahušťovala. Kostely tehdy patřily majiteli pozemku, který mohl jmenovat duchovního bez ohledu na mínění biskupa.
Velké privilegium české církve, dohodnuté pražským biskupem Ondřejem a Přemyslem Otakarem I., změnilo od roku 1222 vlastnické právo ke kostelům na patronátní, takže duchovní jmenoval biskup na návrh patrona (někdejšího vlastníka). V následujícím století posilujícího správního centralismu římskokatolické církve se církevní správa změnila v administrativní systém. Za Karla IV. vrcholila souhra státního a církevního systému. Povýšení pražského biskupství na arcibiskupství a vznik české církevní provincie v roce 1344 a počátky diecézních synod od 30. let 14. století farní systém dotvořený koncem 13. století zastřešily.
Současný systém farní správy v zemích bývalé Rakouské monarchie pochází z doby církevních reforem císaře Josefa II. v 80. letech 18. století. Reformy narušily činnost řádů, spolků a církevního školství, ale z farností naopak učinily základ veřejné správy a poskytly farním kněžím hmotné zabezpečení. Vznikly nové farnosti a byla reorganizována biskupství, dělení farností a vikariátů vycházelo ze správního (politického) dělení země.
Dekretem platným od 1. května 1781 Josef II. prohlásil církevní matriky veřejnými knihami, katolická církev je poté vedla v jakési přenesené či svěřené pravomoci státu a podléhala státnímu dozoru, a to až do roku 1949, kdyby byly zákonem č. 268/1949 Sb. převedeny na stát a jeho národní výbory. Lidé jiných vyznání museli být po roce 1781 zapisováni do katolických matrik, evangelické sbory získaly oprávnění vést matriky dekretem dvorské kanceláře z listopadu 1829, avšak povinnosti zápisu do katolických matrik byli evangelíci zbavení teprve tzv. Provizorním nařízením v roce 1849. Židovské rabináty byly povinny vést matriky narozených chlapců od roku 1766 a dívek od roku 1783, od roku 1784 i matriky sňatků a úmrtí, ale za veřejné knihy byly uznány až zákonem z 10. července 1868. Od roku 1870 byly u okresních úřadů vedeny tzv. civilní matriky, do nichž byli zapisováni lidé, kteří nepatřili k žádnému státem uznanému vyznání.
Církevní farní systém nereagoval dostatečně pružně na industrializaci a urbanizaci od konce 19. století, což spolu s teologickou a pastorační nepružností církve i převahou nových myšlenkových systémů vedlo k masovému odcizení národa od církve, která byla spojená s rovněž dožívající Habsburskou monarchií.
Zejména po vzniku Československa pronikly do církve moderní trendy, které se projevily nejen odštěpením modernistické a národně orientované Církve československé husitské, ale i v samotné Římskokatolické církvi. S podporou papeže Pia XI. byla v rámci Katolické akce posilována aktivita laiků ve farnostech.
Po druhé světové válce vedle tradičního fungování farností nabyla významu křesťanská hnutí fungující nezávisle na farním systému, například františkánské a dominikánské vzdělávací programy, křesťanský skauting, Sdružení katolické mládeže, kroužky vycházející z jocismu atd. Tyto trendy umožnily, že za komunistického režimu, který po roce 1948 dostal oficiální církevní struktury do značné míry pod kontrolu, přežívala církev mimo farní struktury, a to buď jako tzv. skrytá církev s tajně svěcenými a tajně působícími biskupy a kněžími, nebo v jiných skrytých, neoficiálních či z hlediska státu ilegálních aktivitách. Po pádu komunistického režimu se část činitelů tzv. skryté církve zapojila do oficiálních farních struktur, jiní nebyli přijati nebo si zachovali odstup. Vlivem půlstoletí útlaku i obecného odkřesťanštění společnosti však ve farnostech zůstal jen malý zlomek aktivních věřících i kněží oproti předválečnému stavu, takže zejména v Čechách zůstala výrazná většina farností neobsazena knězem a mnohé zůstaly úplně mrtvé, tedy i bez tzv. praktikujících věřících.
Asi od roku 2004 probíhá program obnovy farností v české církevní provincie, jehož nejzřetelnějším projevem je zatím rozsáhlé slučování farností. Například v rakovnickém vikariátu se k 1. 1. 2004 počet farností snížil z 26 na 4.
Postupně jsou v některých diecézích (např. pražské, královéhradecké či českobudějovické) hromadně slučovány farnosti zejména tak, že dlouhodobě neobsazené jsou připojovány k funkčním, z nichž byly již dlouho spravovány, aby farnosti byly soběstačné a funkční komunity, jde tedy o přizpůsobení organizační struktury faktickému stavu, což přináší zjednodušení účetnictví a výkaznictví, vedení matrik atd. Například v pražské arcidiecézi tento proces začal být projednáván zhruba v roce 2002 a zaváděn je průběžně od roku 2004.

Magické číslo (angl. "weird number") je v matematice takové abundantní číslo, které není součtem některých svých dělitelů. 
Nejmenší magické číslo je 70. Jeho dělitelé (menší než číslo samo) jsou 1, 2, 5, 7, 10, 14 a 35. Jejich součet je 74 (je to tedy abundantní číslo). Žádná kombinace dělitelů ale nedává součet 70. 
Číslo 12 je abundantní, ale není magické, neboť součet dělitelů (1, 2, 3, 4 a 6) je 16. Číslo 12 ale můžeme složit jako součet dělitelů 2+4+6=12.
Magická čísla jsou poměrně vzácná. Zatím nebylo nalezeno žádné liché magické číslo a existuje jen 7 magických čísel menších než 10 000. Jsou to čísla: 70, 836, 4 030, 5 830, 7 192, 7 912 a 9 272. Vyšším číslem je 10 430.

Farář (z lat. "parrochus"; odvozeno z původně řecké složeniny slov: "παρά" + "οἶκος", česky ve smyslu: ten, kdo má na starosti "okolní" + "svět") je v křesťanských církvích osoba, která má na starosti vedení farnosti a farních bohoslužeb.
Jak katolická církev, tak protestantské církve přesně vymezují práva a povinnosti faráře prostřednictvím vlastního církevního práva.
V evangelických církvích a starokatolické církvi je farář většinou farností volen, v katolické církvi jej jmenuje biskup. V evangelických církvích je farář ordinovaným teologem, v katolické, anglikánské a pravoslavné církvi farářem musí být kněz.
Ač je v České republice v lidové mluvě jako „pan farář“ označován každý správce farnosti, v současné době někteří kněží spravující farnost nezastávají úřad faráře, ale administrátora farnosti.
Farář je statutárním orgánem farnosti. Na rozdíl od administrátora farnosti smí být biskupem odvolán pouze z důvodů vymezených církevním právem (CIC 1740-1752). Je chápán jako stabilní a řádný správce farnosti a má povinnost v ní sídlit. Zodpovědný je jak za samotnou duchovní správu "(in spiritualibus)", tak za ekonomickou správu "(in materialibus)" farnosti.
Administrátor je kněz coby dočasný nebo správce farnosti „na zkoušku“. Má tytéž povinnosti jako instalovaný farář.

Církev bratrská (CB) (: "Cirkev bratská"; dříve "Svobodná církev reformovaná", později "Jednota českobratrská") je protestantská, reformovaná a evangelikální církev, která vznikla roku 1882 sloučením "Svobodné evangelické církve české" (založena 1868) a "Svobodné reformované církve" (založena 1880). Působí v České republice a na Slovensku. Celosvětově je Církev bratrská členem volné evangelikální aliance protestantských církví ("International Federation of Free Evangelical Churches").
Církev bratrskou tvoří svazek necelých 80 sborů s bohatstvím rozličných duchovních tradic, které se v rámci kongregačně-presbyterního zřízení dobrovolně zavázaly k životu víry, službě Bohu a lidem, k bratrskému soužití podle příkladu novozákonní církve. Všechny sbory jsou samostatné a vzájemně nezávislé, současně si uvědomují, že potřebují žít a sloužit v duchovní a závazné jednotě, bratrské pomoci a účinné spolupráci. Proto se sjednocují na společném Vyznání víry a zásadách křesťanského života podle Bible. Kromě práce na sborech se bohoslužebná shromáždění konají i v menších tzv. stanicích. Každá stanice je přidružena pod svůj mateřský sbor. Sbory jsou seskupeny do několika seniorátů. Sbory jsou spravovány kazatelem a staršovstvem. Členové církve jsou vedeni k životu osobní křesťanské víry, věrnosti Božímu slovu a životu naplněnému láskou k Bohu a lidem. Rozvoj práce samostatně pokračuje i na Slovensku.
Při sčítání lidu v roce 2011 se k Církvi bratrské přihlásilo 10 872 respondentů. a ke slovenské větvi církve se hlásilo 3 396 obyvatel Slovenska. V listopadu 2015 se česká část církve členila na 76 sborů a 77 stanic sdružených v 12 seniorátech.
Předsedou Rady Církve bratrské je Daniel Fajfr, v roce 2017 ho vystřídá David Novák. Církev je členem České evangelikální aliance a Ekumenické rady církví ČR. Církev vydává měsíčník "Brána" (dříve "Bratrská rodina").
Církev bratrská sahá svými kořeny do doby duchovního oživení v Čechách a na Moravě v 19. století. Návaznost na staletí utajovanou živou domácí tradici staré "Jednoty bratrské" a práci J. A. Komenského je při tom nesporná. Počátky církve spadají do let 1860–1880, kdy v oblasti východních Čech proběhlo lidové probuzení. To v roce 1868 vedlo k založení sboru první "Svobodné evangelické církve české" v Bystrém v Orlických horách bratrem Janem Balcarem. K jeho ustavení přispěla i "Svobodná církev skotská", působící v sousedním Prusku (dnes Polsko). Následně přibyl v Praze sbor "Svobodné církve reformované", který byl ovocem působení amerických kongregačních misionářů z Bostonu, kterou vedl kazatel Alois Adlof. K ustavení nové církve došlo 3. června 1880 v Praze. Obě církve se spojily do jediné Svobodné církve reformované, která dále rostla.
Po vzniku Československa v roce 1918 přijala jméno "Jednota českobratrská" a rozšířila působnost i na Slovensko a Podkarpatskou Rus. Přijetím nového jména se "Jednota českobratrská" přihlásila k duchovnímu dědictví staré "Jednoty bratrské". Zaměřovala se zvláště na péči o sirotky, o staré lidi a na diakonskou službu nemocným. Byla také průkopnicí duchovní služby mládeži. Po zániku republiky, v roce 1939, byla její činnost systematicky omezována.
Po válce nastal nadějný rozvoj práce, který zastavil politický zvrat v roce 1948. "Jednota českobratrská" musela přijmout státní uznání spojené s dozorem státu. Kazatelé dostali státní plat a jejich služba mohla být konána pouze na základě udělení souhlasu k výkonu duchovenské činnosti. Jakákoli činnost mimo objekty modliteben byla protizákonná, průběh bohoslužeb i další aktivity sborů byly v mnoha případech tajně monitorovány. Někteří kazatelé skončili ve vězení nebo z politických důvodů ztratili státní souhlas. Státními orgány byl restriktivně snížen počet sborů, jejich majetek byl v některých případech zabaven a státu musely být předány všechny církevní ústavy charitativního zaměření. Duchovní práce tak částečně přešla do ilegality, částečně balancovala na hraně zákazu činnosti (příkladem může být služba Spojeného mužského sboru, který po pěvecké stránce spojoval jednotlivé sbory buď přímou účastí zpěváků, nebo cestováním od sboru ke sboru s pěveckou činností). Církvi sice byla přiznána právní subjektivita, ale veškerá její činnost i hospodaření byly postaveny pod přísnou státní kontrolu. Za této éry v roce 1951, po zrušení náboženských spolků, se k "Jednotě českobratrské" připojila značná část spolku "„Modrý kríž“" na Slovensku a "Spolku rozhodných křesťanů" na Těšínsku, kde převládala polská národnost. Vzrůst počtu slovenských a polských členů vedl církev v roce 1967 ke změně svého jména na dnešní "Církev bratrskou". Roku 1993 byla církev spolu s Československem rozdělena na dvě samostatné církve, které však nadále udržují vzájemné styky.
Církev bratrská je větví křesťanské církve navazující na českou i světovou reformaci. Tvoří ji otevřená společenství lidí, kteří věří v Ježíše Krista jako Božího Syna a svého zachránce, přijímají Bibli za měřítko víry, učení i života. Sbory Církve bratrské vidí svůj úkol ve vyznávání křesťanské víry, ve vedení k této víře, ve vytváření společenství věřících a v praktické pomoci potřebným lidem.
Organizačně se církev člení na sbory, které mají značnou míru autonomie. Obecně závazné dokumenty vydává celocírkevní "Konference kazatelů a zástupců sborů", která též volí na čtyři roky sedmičlennou "Radu církve bratrské" – svůj výkonný orgán. V čele Rady stojí předseda a tajemník, kteří ji reprezentují navenek. V současné době působí Církev bratrská v České republice a na Slovensku, formálně je přitom rozdělena na dvě samostatné církve, pro každý stát jednu.
Církev bratrská má v České republice celkem 76 samostatných sborů. Kromě sborů se shromáždění konají i na tzv. stanicích. Těch je 77. Každá stanice je přidružena pod svůj mateřský sbor.
Sbory jsou seskupeny do 12 seniorátů. Každý seniorát má svého seniora – to je jeden z kazatelů, kteří pod daný seniorát patří:
Církev bratrská je členkou Mezinárodní federace svobodných evangelikálních církví, Společenství evangelických církví v Evropě, Konference evropských církví, České evangelikální aliance, Ekumenické rady církví a svazu církví Vojenská duchovní služba.
Církvi bratrské po listopadu 1989 vzrostl počet řádných členů. V roce 1990 bylo v původních 34 sborech 7500 lidí.
V roce 2005 měla církev v České republice 62 sborů, 11 samostatných kazatelských stanic a 90 kazatelských stanic. Do církve patří 9.368 členů, dětí a přípravných členů. V církvi pracuje 90 kazatelů a vikářů. Ve Slovenské republice má Církev bratrská 13 sborů, 30 kazatelských stanic a 2.235 členů a dětí.
V roce 2015 evidují přes 12 000 osob v 76 sborech. Bohoslužeb se dále účastní i celá řada dalších hostů či přátel církve.
Církev bratrská, podobně jako 16 dalších církví a náboženských společností v České republice, žádá o navrácení naturálního majetku a jiných hmotných statků, které si nárokuje v rámci procesu oddělení církví od státu známý jako sekularizace (viz Církevní restituce v Česku). Církev bratrská odhaduje, že její majetek k 25. 2. 1948 měl hodnotu přes 761 milionů Kč. Případná vlastnická práva bude muset jednotlivě prokazovat.
Jan Balcar, Alois Adlof - zakladatelé, František Urbánek - přítel rodiny T. G. Masaryka; Antonín Chráska - překladatel Bible do slovinštiny; Petr Grulich, Daniel Fajfr, Antonín Voříšek - kazatelé; Alexandr Havránek - osobnost Kostnické jednoty; Pavel Černý, David Novák, Pavel Hošek - teologové; Zdeněk Vojtíšek, Jiří Unger - religionisté; Miroslav Hanuš, Jana Šrámková - spisovatelé; Marie Rafajová, Samuel Verner, Daniel Pastirčák - básníci; Radko Šťastný, Jan Štěpán - historikové; Ján Valach - hudební skladatel, dirigent; Karel Fojtík - úředník; Petr Moos, Irena Moudrá Wünschová - politici, Łukasz Firla - pacifista v Kurdistánu; Petr Jašek - humanitární pracovník; Daniel Raus - novinář; Zdeněk Koukol - mecenáš, spolumajitel čokoládovny Lidka v Kutné Hoře
Vzdělání kazatelů, diakónů a sociálních pracovníků zajišťuje ve spolupráci s Evangelickou teologickou fakultou také církví zřízený Evangelikální teologický seminář zřízený roku 1990 v Horních Počernicích.
Diakonie Církve bratrské je nezisková organizace s celostátní působností. Své pobočky má v Praze, Hrádku, Litvínově a Mostě. Ve svých střediscích diakonie provozuje chráněné bydlení, osobní asistenci a rehabilitaci osobám s tělesným či kombinovaným postižením. V menší míře se o tyto osoby stará též domov pro seniory Bethesda.
Od roku 1989 se církev podílí na vojenské a vězeňské duchovní službě.


Ernst Christof Friedrich Zündel (* 24. dubna 1939, Bad Wildbad – 6. srpna 2017, Bad Wildbad), neonacistický publicista a prodejce nacistických předmětů, byl odsouzený 15. února 2007 za popírání holokaustu v Manhaimu k maximálnímu možnému trestu pěti let vězení, propuštěn byl 1. března 2010.
Byl několikrát vězněn za šíření nenávistné literatury. Jím založené nakladatelství vydalo knihy a pamflety jako například "Hitler, jehož jsme milovali a proč" (Zündelovo autorství tohoto titulu však nebylo prokázáno) a "Zemřelo skutečně šest miliónů?" (autorem je Brit Richard Verrall). Mnoho svých názorů publikoval pod pseudonymem Christof Friedrich. V roce 2005 byl deportován z Kanady do rodného Německa.
Zündel ve svých 19 letech emigroval 2. září 1958 ze západního Německa do Kanady, aby se vyhnul nástupu vojenské služby. Oženil se s Kanaďankou Janick Larouche, s níž měl v roce 1960 dva syny. V šedesátých letech se stal stoupencem kanadského fašisty Adriena Arcanda. V roce 1966 žádal o kanadské občanství, které mu podle deníku Toronto Sun (27. června, 1994) bylo bez udání důvodu zamítnuto. Manželství skončilo rozvodem v roce 1977, kdy se stal veřejně známým. Během roku 1978 pracoval jako novinář pro CBC (Canadian Broadcastng Company).
Zündel pracoval jako umělecký grafik a tiskař, několikrát dostal nabídku k ilustrování obálky časopisu Maclean's (největší kanadský zpravodajský týdeník). Jeho postoje k nacismu a židům nebyly v 60. a 70. letech příliš známy, protože Zündel začal publikovat své názory pod pseudonymem Christof Friedrich. Tento pseudonym během roku 1978 přijal jako součást svého jména.
Jako Christof Friedrich je také autorem několika publikací propagujících ideu, že UFO jsou ve skutečnosti tajnou zbraní nacistů a létají do Neuschwabenlandu v Antarktidě. UFO údajně monitoruje svět a je součástí tajného plánu na znovudobytí světa v blíže neurčený čas. Není jisté, zda tomuto opravdu věřil nebo se jen snažil o vyvolání senzace, aby se stal známým a získal prostředky na své další projekty.
Roku 1977 založil malé nakladatelství "Samizdatoví publicisté", které kromě jiných titulů vydalo knihu "Did Six Million Really Die? (Zemřelo skutečně šest milionů?)" (napsal Richard Verrall, britský neonacista, pod pseudonymem Richard Harwoods), kde je zpochybňován často udávaný počet 6. milionů Židů zabitých v koncentračních táborech.
V sedmdesátých letech se také setkal s mnoha dalšími vedoucími organizací zpochybňujících holocaust. Příkladem budiž Thies Christophersen, jehož publikaci "Osvětimská lež" Zündel přeložil do angličtiny a taktéž vydal.
Dne 24. října 1993 se Zündel podruhé pokoušel dostat kanadské občanství. V roce 1997 se podruhé oženil, ale jeho manželství skončilo rozvodem po 18 měsících.
V roce 2000, před dokončením vyšetřování kanadským výborem pro lidská práva, uprchl do USA, kde se potřetí oženil.
Od roku 1994 jsou Züdelovy názory propagovány i na Internetu. Protože zpochybňování holocaustu je v Kanadě trestné, je stránka umístěna v USA a stará se o ni třetí Züdelova manželka Ingrid Zündel-Rimlandová. Logo tohoto webu připomíná nacistickou vlajku, jen hákový kříž je nahrazen stylizovaným Z.
V roce 2003 byl v USA zatčen pro porušení imigračních zákonů a deportován do Kanady. To i přes to, že je německým občanem a jeho povolení k trvalému pobytu v Kanadě kvůli jeho dlouhodobé nepřítomnosti propadlo.
Zündel zůstal dva roky v kanadském vězení. Bylo využito části kanadského imigračního zákona, která umožňuje ministru spravedlnosti s imigračním ministrem internovat a deportovat cizí státní příslušníky, kteří představují bezpečnostní hrozbu pro Kanadu. Jejich zdůvodněný návrh musí podle tohoto zákona potvrdit federální soud, což se stalo. V tomto případě bylo uvěznění zdůvodněno Zündelovými těsnými vazbami na násilnické neonacistické skupiny.
V témže roce, 2003, na něj vydalo Německo zatykač za „štvaní lidu“ ("Volksverhetzung"), což je zákon, kterým německé právo postihuje trestný čin podněcování národnostní nenávisti, propagaci totality, včetně popírání holocaustu.
Zündel se v Kanadě bránil svému vydání do Německa, kde byl a je soudně stíhán (pro „štvaní lidu“). Žádal o statut politického uprchlíka. V únoru 2005 kanadský soud rozhodl o možnosti jeho vydání a Zündel byl 1. března 2005 dopraven do Německa.
Státní prokuratura v Mannheimu Ernesta Zündela 19. července 2005 obžalovala před zemským soudem v Mannheimu ze systematického popírání holocaustu a antisemitského štvaní v celkem 14 případech. Dne 8. listopadu 2005 byl první den procesu, který skončil malou aférou: Zündelova obhájkyně Sylvia Stolzová, která se ve svém spisu obhajoby velice sporně vyjádřila o holocaustu a dalších bodech obžaloby a proti níž se z tohoto důvodu vede vyšetřování, byla soudcem vyloučena z procesu; tak zvaný asistent obhajoby, advokát a známý pravicový extremista Horst Mahler, který byl odsouzen k zákazu činnosti (Berufsverbot), byl z účasti rovněž vyloučen, protože jeho účast by byla trestným činem. Odvolání proti těmto rozhodnutím byla zamítnuta.
Pokračování procesu se uskutečnilo 9. února 2006 před nadřízeným Vrchním zemským soudem v Karlsruhe; 31. března 2006 bylo vyloučení Zündelovy obhájkyně z konání potvrzeno, protože dle názoru soudu zneužila svých práv a možností k sabotování soudního řízení svým chováním, které je soudnímu řízení cizí, a dále skutečností, že přes zákaz vyjadřování rozšiřovala během jednání prohlášení s částečně nacistickým obsahem. Znalci německého trestního práva toto označují jako novum v dějinách práva v Německu.
Soud skončil 15. února 2007 vynesením rozsudku pěti let vězení (nejvyšší trest pro „štvaní lidu“). Zároveň soud zamítl započítání dosavadní dvouroční vazby a možnost obvyklého předčasného omilostnění po vykonání dvou třetin trestu.

Trubkovnice je kotlová stěna s otvory pro zapuštění kotlových trubek. Byla součástí mobilních, (lokomotivních, lodních) i mnohých stabilních parních kotlů.
Trubkovnice je vyrobena z poměrně silného materiálu, protože je zeslabena otvory a přitom musí vydržet plný kotlový tlak. Vyráběla se z oceli nebo mědi. U válcového kotle tvoří trubkovnice jeho dna. 
Středy otvorů pro trubky tvoří šestiúhelníkovou síť, aby jich bylo možno umístit do kotle co nejvíce. Jejich průměr se liší podle toho, jestli se jedná o kouřové (menší průměr) nebo žárové (větší průměr pro umístění přehřívačových článků) trubky.
Otvory v dýmniční trubkovnici jsou vždy větší než je průměr trubek, otvory v pecní trubkovnici naopak menší. Je to proto, aby bylo možné snadno trubky vyměňovat. Trubky jsou před vložením do kotle na koncích upraveny tak, aby jejich průměr odpovídal otvorům. Po vložení do kotle jsou trubky za studena zaválcovány do trubkovnic.
Existovala také speciální přídavná trubkovnice oddělující vodní prostor od sušiče páry u lokomotiv s tímto sušičem.

Josef Toufar (14. července 1902 Arnolec – 25. února 1950 Praha) byl český římskokatolický kněz, účastník číhošťského zázraku a oběť komunistického pronásledování katolické církve v Československu. Církev v roce 2013 zahájila proces jeho blahořečení. Starokatolická církev řadí Josefa Toufara jakožto mučedníka mezi svaté.
Narodil se 14. července 1902 v Arnolci, asi 10 km od Polné, do "typického venkovského prostředí vysočinské obce rakousko-uherské monarchie". Pokřtěn byl jmény "Josef Jindřich". Jako v pořadí čtvrté dítě měl starší bratry Bohuslava (1895–1912), Vladimíra (1896–1965) a Stanislava (1899–1934) a mladší sestru Boženu (1907–1944).
Jeho otec Josef (1865–1927) hospodařil na 33 hektarech půdy a provozoval hostinec, jenž byl živým místem setkávání obyvatel obce. Dlouhá léta zastával funkci místního starosty a radního. Matka Marie roz. Mokrá (1877–1910) byla dle svědectví sousedů a příbuzných hodnou a pracovitou ženou, zemřela však předčasně již ve věku 35 let. Toufarův otec se po její smrtí podruhé oženil, druhá žena Kateřina roz. Kasalová (1872–1949) již tak pracovitá nebyla a jejich hospodářství začalo upadat, své nevlastní děti však měla ráda.
Mladý Toufar prožil obvyklé vesnické dětství "s bosýma nohama, klukovskými bitkami, zimním draním peří, liturgicky prožívaným rokem a od útlého věku prací v hospodářství a se zvířaty". Jako chlapec si měl rád hrávat na kněze. Od roku 1908 docházel na místní obecnou školu. První čtyři třídy jej učil pan řídící Petr Kuta, výrazná osobnost, přísný, laskavý a spravedlivý ""učitel tělem i duší", jenž "neznal slova 'nenaučí se"'", též organizátor místního kulturního a spolkového života. Obecnou školu žák Toufar dokončil 14. července 1916. Mimo 18 měsíční prezenční vojenskou službu (1922–1923) u 10. pěšího pluku Jana Sladkého Koziny v Brně, na kterou byl odveden jako devatenáctiletý branec, strávil celé mládí v Arnolci a pod přísnou "autoritou až despocií" svého otce pracoval na domácím hospodářství. Těžkou práci na polích a v lese zastával dobře zejména díky své robustní postavě a silným rukám, technicky zručný ani sportovně nadaný však nebyl. Kromě toho byl společenský, žil se svými vrstevníky, líbila se mu děvčata, rozuměl humoru a v místní kapele hrál na basu.
Po smrti otce (26. června 1927) se domácí poměry uvolnily. Hospodářství se ujal jeho bratr Stanislav a Josef dostal podíl na dědictví. První rok ještě pomáhal bratrovi a kromě toho se přihlásil na Odbornou hospodářskou školu v Polné, kde absolvoval první ročník dvouletého zimního kurzu. V této době však definitivně dozrálo jeho rozhodnutí stát se knězem, samostudiem se připravil na přijímací zkoušku a v říjnu 1928 nastoupil do primy gymnázia v Německém Brodě. Vzhledem k tomu, že už mu bylo 26 let (zatímco jeho spolužákům jedenáct až dvanáct), byl jeho příchod na gymnázium velkou senzací a kuriozitou, která též přinášela řadu úsměvných příhod. V primě byl Toufar velmi dobrý studentem a tak na začátku příštího roku vykonal postupovou zkoušku, přeskočil jeden ročník a nastoupil přímo do tercie. V následujících letech mu dle jeho spolužáků studium již nešlo tak hbitě, ale zvládal ho díky své píli, svědomitosti a nasazení. Kvůli srážce s profesorem matematiky, který si na něj zasedl a prohlásil, že jej nenechá vystudovat, přestoupil po kvintě na gymnázium v Chotěboři, které bylo považováno za studijně méně náročné. S přestupem mu pomohl P. František Xaver Boštík, katecheta na obou školách, básník a výrazná osobnost. Během gymnaziálních studií se Toufar přátelil se svými spolužáky, účastnil se studentských akcí včetně různých recesí, jezdil na školní výlety a absolvoval taneční. Letní prázdniny trávil v Arnolci. V červnu 1935 Toufar v Chotěboři maturoval.
Následujících pět let strávil v Hradci Králové, kde studoval "svatou theologii" a žil v biskupském kněžském semináři. Podobně jako na gymnáziu byl o více než 10 let starší než většina jeho spolužáků. Z tohoto období jeho života je poměrně málo známo, nedochovala se ani korespondence. Dle jeho spoluseminaristů byl ustanoven seminárním zdravotníkem a ""choval se vzorně, byl pilným a příkladným žákem, ale géniem zase nebyl"."
Podjáhenské a jáhenské svěcení přijal v hradecké seminární kapli sv. Jana Nepomuckého. Kněžské svěcení přijal 29. června 1940 (na slavnost apoštolů sv. Petra a Pavla) v chrámu Nanebevzetí Panny Marie v Hradci Králové z rukou biskupa Mořice Píchy. Jeho primice se uskutečnila 5. července 1940, na svátek sv. Cyrila a Metoděje, ve farním chrámu sv. Markéty ve Zhoři a předcházel ji (asi 6 km dlouhý) průvod od jeho slavnostně vyzdobeného rodného domu v Arnolci. (Z nařízení protektorátních úřadů na něm musela být vyvěšena vlajka s nacistickými znaky.) Dle pamětníka byla jeho primice "velká sláva, nikdo tam (v Arnolci) nikdy nepamatoval větší oslavu, kostel ve Zhoři byl zcela zaplněn". Ještě před tím, než nastoupil na své první kaplanské místo, strávil asi měsíc ve Zhoři, kde zastupoval místního kněze po čas jeho hospitalizace.
Biskup Mořic Pícha jej dekretem z 1. července 1940 ustanovil kaplanem v malém vysočinském městečku Zahrádka, jež se nacházelo na řece Želivce mezi Humpolcem a Ledčí nad Sázavou a za války mělo 916 obyvatel. Farnost kromě samotné Zahrádky zahrnovala 12 dalších obcí, stály v ní 3 kostely a jedna poutní kaple. Kaplan Toufar přijel z Arnolce do Zahrádky 15. srpna 1940, na slavnost Nanebevzetí Panny Marie. Přivítal jej děkan Jan Schwaller, jehož zdravotní stav se po mrtvici zhoršoval, kaplan mu tedy měl vypomáhat. V době jeho nepřítomnosti však měl zodpovědnost za celou farnost.
V novém prostředí se Toufar rychle zabydlel a cítil se dobře. Jeho hlavní pracovní náplní bylo vyučování náboženství v několika školách (např. v roce 1940 22 hodin týdně), vyřizování agendy farního úřadu a sloužení bohoslužeb. Byl dobrým a neohroženým kazatelem a výborným katechetou. Na rozdíl od svého předchůdce Schwallera (vychovávaného ještě za Rakouska-Uherska), jenž téměř nikdy nechodil "mezi lidi", zastával moderní pastorační styl, lidi přímo oslovoval, organizoval farní život a snažil se, aby farnost co nejvíce žila. „Pro zahrádecké obyvatele se stal skutečným zjevením. Kněz tu najednou nebyl jen slavnostním celebrantem, křtitelem a vyučujícím, ale autoritou a osobností, která přirozeně překračovala hranice církve, světa se nestranila a s lidmi (i jiných vyznání) spolupobývala v citlivém kontaktu.“ Mimo to měl Toufar vyvinutou sociální vnímavost, často pomáhal potřebným, zejména dětem, a to hmotně, finančně i vlivem.
Dusná atmosféra protektorátu a válečné komplikace se nevyhnuly ani Zahrádecku. Několik desítek místních občanů (a Toufarových farníků) bylo popraveno nacisty či odvlečeno do koncentračních táborů. Sám Toufar byl v březnu 1942 nucen asistovat sejmutí a odvezení zvonů z celé farnosti. V dubnu 1944 pohřbíval Václava Tomka, stárka z místního mlýna, který mlel mouku bez povolení a ze zoufalství před výslechem na gestapu spáchal sebevraždu. Pohřbu se účastnilo asi osm tisíc lidí z okolí a stal se tichou protiněmeckou demonstrací. "Zákeřné údery proti českému obyvatelstvu a všeobecná úzkost krvavých událostí" ovšem obec (a farnost) ještě více semkly, mezi lidmi se zvýšila solidarita a řada místních nezištně pomáhala potřebným. Za těchto okolností se Toufarovi, který chrámové prostory nepovažoval pouze za posvátné a liturgické, ale v době nacismu též za místa chránící a pěstující českou kulturu a identitu, na Vánoce 1943 podařilo vybrat dostatek prostředků na renovaci oken zahrádeckého kostela, jež bývaly ve velmi zuboženém stavu. Obdobně se mu podařilo i zadat opravu tamějších varhan. 24. dubna 1945 zemřel na mozkovou mrtvici děkan Schwaller, od té doby byl Toufar ve farnosti jediným knězem. Po Pražském povstání na začátku května 1945 byl v Zahrádce ustanoven revoluční národní výbor, jehož členem se stal i Toufar. Jako kněz neodmítal pomoc ani druhé straně. 9. května 1945 do Zahrádky přijely první ruské jednotky.
Po skončení války byl Toufar plně zaměstnán ve farnosti (kde již byl jediným knězem) a poválečnou obnovou. 20. května 1945 (na Hod Boží svatodušní) sloužil velkou děkovnou bohoslužbu za zemřelé ve válce. V červenci 1945 se mu podařilo zorganizovat návrat několika zvonů zabavených Němci a zúčastnil se znovuposvěcení mariánské kaple na Horních Pasekách, kterou nechali místní obyvatelé obnovit na památku nabytí svobody. V září 1945 nastal první Toufarův konflikt s místními komunisty. Okresní národní výbor zorganizoval vzpomínkovou slavnost, při níž měla být odhalena pamětní deska za války zastřeleným odbojářům. Slavnost se konala v neděli dopoledne v době bohoslužeb. Toufarova žádost, aby se konala po nich, byla ignorována. Na této akci, které se účastnilo několik tisíc lidí, následně došlo po pádu drátů elektrického napětí do davu k tragické smrti 7 lidí a řadě zraněním.
Velkým úspěchem Toufarova organizačního talentu bylo jeho zásadní přispění ke zřízení měšťanské školy v Zahrádce v září 1945. Měl také podíl na založení Posázavského gymnázia v Ledči nad Sázavou. Dne 1. dubna 1946 jej královéhradecký biskup Mořic Pícha ustanovil svým dekretem za nového duchovního v Zahrádce. V neděli 12. dubna se tam konala velká slavnost, oficiální instalace faráře Josefa Toufara. „Přeplněný kostel ráno i odpoledne svědčil, jaké vážnosti se těšil 'velebný pán'“.
Jedním z nejdůležitějších Toufarových zahrádeckých počinů, který výrazně proměnil poválečnou atmosféru místa, bylo na konci roku 1945 založení místní skupiny Sdružení katolické mládeže. Sdružení vyvíjelo pestrou činnost: pořádalo divadelní hry, výlety, taneční, kurzy šití a zavařování pro dívky, vesnické hasičské bály, přednášky, v roce 1947 uspořádalo slavnost dožínek. Stálých členů bylo 103, při pravidelných nedělních schůzkách na faře se scházelo ke třem stovkám mladých lidí. Jako protireakce byla založena místní skupina Svazu české mládeže, ale její členská základna nedosahovala ani dvou desítek osob; proti dynamickému SKM živořila a na jejich akce nikdo nechodil.
V prvních poválečných volbách do Národního shromáždění, které proběhly v květnu 1946, se Toufar aktivně angažoval v Československé straně lidové. Účastnil se schůzí, veřejných diskuzí i přímo agitoval. Již tehdy byl velmi kritický vůči komunistům a veřejně před nimi varoval. Nakonec měl významný podíl na tom, že volby v Zahrádce vyhráli lidovci (obdrželi 215 hlasů, komunisté 209). To mu "rudí partajníci" nezapomněli.
Ve dnech komunistického převratu se v Zahrádce ustanovil Akční výbor Národní fronty (dominovaný komunisty), jehož zástupci prostřednictvím okresního akčního výboru (OAV NF) v Ledči nad Sázavou požádali biskupství o Toufarovo přeložení jinam. Na dotaz hradecké biskupské konzistoře o sdělení důvodů přeložení ledečský OAV NF uvedl následující: „Veřejnost si nepřeje, aby farář J. Toufar zůstal v Zahrádce. Požádali jsme vás proto dne 28. 2. 1948 o přeložení faráře Toufara na jiné místo, aby bylo vyhověno veřejnému mínění lidu.“ Tyto (zjevně nepravdivé) důvody se od konzistoře dozvěděl i Toufar a 7. března 1948 se o svém zamýšleném přeložení zmínil při nedělním kázání.
V celé zahrádecké farnosti se bezprostředně po nedělní bohoslužbě strhla lavina občanské solidarity a protestů a v následujících dnech byly organizovány petice proti Toufarově přeložení. Dle Doležala tato (dobře archivně zdokumentovaná) petiční vlna nemá v těchto končinách Vysočiny obdoby. Jako rozhodující se ukázalo hlasování na schůzi zahrádeckého AV NF, v němž se vyjádřilo 9 členů pro přeložení, 6 proti. Vystupňovanému tlaku zahrádeckých komunistů nakonec hradecká biskupská konzistoř podlehla a na Bílou sobotu (27. března 1948) Toufarovi doporučila rezignaci. Farář Toufar o pár dní později s účinností od 1. dubna 1948 na svou funkci v Zahrádce rezignoval a následně byl jmenován administrátorem v Číhošti (a vedle toho kooperátorem ve Zbraslavících).
Číhošťský farář Josef Toufar byl v lednu 1950 obviněn ze zinscenování tzv. "číhošťského zázraku". Podle svědků se 11. prosince 1949 během mše v tamním kostele pohnul půlmetrový krucifix (kříž) na oltáři několikrát ze strany na stranu a zůstal vychýlen vpřed a pootočen ke kazatelně. Sám farář pohyb neviděl a dozvěděl se o něm až později od svědků. Při mši na Boží hod vánoční (25. prosince) téhož roku se prý křížek pohnul znovu, jak opět vypovědělo několik věřících. Šířící se zpráva o zázraku přitáhla pozornost StB. Toufar byl 28. ledna 1950 zatčen a odvlečen do věznice ve Valdicích. Tam byl krutým mučením (bití, elektrický proud a žízeň) postupně přinucen přiznat, že sexuálně zneužíval malé děti (vyšetřování v 90. letech vyloučilo pravdivost těchto obvinění, jazykoví experti navíc dospěli k závěru, že Josef Toufar vůbec nebyl autorem přiznání a pouze podepsal text sepsaný někým jiným; mohl také podepsat pouze prázdný papír) a že skrytě pohyboval křížkem (i zde experti dospěli k závěru, že text sepsal někdo z vyšetřovatelů, navíc rekonstrukce prokázala, že popisované zařízení na pohyb křížku nemohlo fungovat). Pohyb křížku se nepodařilo vysvětlit dodnes: žádný z mechanismů, který StB sestavila či prohlásila za prostředek k pohybování křížkem, podle rekonstrukcí buď nemohl fungovat, nebo by musel být na holém oltáři jasně viditelný.
V noci z 23. na 24. února byl farář Toufar již ve velmi vážném stavu převážen z Valdic do Číhoště, kde měla být nafilmována rekonstrukce „podvodného zázraku“. Použit byl nakonec pouze krátký záběr. Navzdory těžkému stavu jej vezli nazpět do Valdic. Teprve 25. února 1950 byl Josef Toufar v kritickém zdravotním stavu způsobeném mučením převezen do pražského státního sanatoria, kde vzápětí zemřel. Do úmrtního listu musel podle pozdějšího vyšetřování lékař na příkaz StB zapsat jako důvod smrti pouze prasklý žaludeční vřed a vynechat jasné stopy mučení (již v roce 1950 se spekulovalo však i o tom, že Mácha dal panu faráři při výslechu vypít neznámou tekutinu, snad kyselinu, která problémy se zažívacím traktem způsobila). O 18 let později se při vyšetřování smrti Josefa Toufara vyjádřil MUDr. František Mauer takto: "„Při operaci Josefa Toufara jsem tehdy asistoval. Dělali jsme všechno, co bylo v lidských silách, ale toho člověka nebylo možno zachránit. Byl neobyčejně surovým způsobem utlučen k smrti. Řekl bych – jasná vražda!“.
Josef Toufar byl pohřben v hromadném hrobě na hřbitově v Praze-Ďáblicích pod falešným jménem J. Zouhar, příbuzným byla jeho smrt oznámena až po čtyřech letech. Vedoucí vyšetřovatelského týmu, který Toufara umučil k smrti, Ladislav Mácha, byl zpočátku potrestán jen stranickou důtkou (spíše za neúspěch než za samotnou smrt vězně). V roce 1968 byl soudem osvobozen, protože se mu nepodařilo prokázat přímo vraždu a zneužití pravomocí bylo podle tehdejších zákonů promlčeno. V roce 1998 byl odsouzen k pěti letům odnětí svobody nepodmíněně (nepodařilo se prokázat přímou souvislost mezi mučením a smrtí, přestože byla podle expertů vysoce pravděpodobná, ani úmyslné pozdní poskytnutí pomoci). V roce 1999 odvolací soud změnil trest na dva roky. Mácha trest nastoupil v roce 2002, po roce byl podmíněně propuštěn.
V dubnu 2013 dala Česká biskupská konference souhlas k zahájení procesu blahořečení Josefa Toufara. Nejdříve bude jeho život zkoumán na úrovni královéhradeckého biskupství. Postulátorem kauzy v roce 2013 jmenoval biskup Jan Vokál historika a kněze Tomáše Petráčka. Pokud zkoumání potvrdí, že nic nebrání blahoslavení, odešle se spis do Říma. Poslední slovo bude mít papež.
Pro blahořečení je nutná exhumace Toufarových ostatků, která měla spolu s jejich identifikací stát asi 300 tisíc korun. Proti exhumaci se postavilo sdružení bývalých politických vězňů, které ji považovalo za neetický a necitlivý čin. Porozumění pro vyzvednutí ostatků naopak vyjádřilo vedení Konfederace politických vězňů České republiky. Podle ní se vyzvednutím ostatků nenaruší úcta ke všem ostatním obětem zločinů komunismu, jejichž pozůstatky se před exhumací nacházely v blízkosti Toufarových ostatků.
V listopadu 2014 byly z ďáblického hromadného hrobu vyzvednuty ostatky. Jelikož z lebky se zachovaly pouze zlomky, nebylo možno ověřit pravost ostatků superprojekcí lebky do fotografie. Zkoumání profilu DNA určilo, že ostatky skutečně patří Josefu Toufarovi s pravděpodobností přesahující 99 procent.
Ve slunnou neděli 12. července 2015 byl před chrámem v Číhošti uspořádán Toufarův pohřeb se slavnostní mší, kterou celebroval královéhradecký biskup Jan Vokál a promluvil na ní arcibiskup pražský a primas český Dominik kardinál Duka. Slavnosti se účastnili další církevní hodnostáři, několik tisíc věřících i zahraničních návštěvníků. U rakve mučedníka byla během obřadu položena kytice prezidenta republiky a jeho choti. Obřady přenášela televizní stanice ČT 2 v přímém přenosu.
Po obřadech byla stříbrná rakev s ostatky uložena do hrobky v hlavní lodi čihošťského chrámu Nanebevzetí Panny Marie.
Komunistické orgány nechaly na téma číhošťského zázraku natočit propagandistický snímek "Běda tomu, skrze něhož přichází pohoršení" , který měl katolickou církev usvědčit z podvodu a zinscenování zázraku. Měl v něm hrát i sám Josef Toufar, ale protože na první natáčení dorazil vinou mučení ve strašném stavu a nehodlal spolupracovat a před dalším pokusem zemřel, zhostil se jeho role známý žalobce z politických procesů, prokurátor Karel Čížek. Snímek se velice krátce vysílal v kinech (mimo Číhošť a její okolí, kdy se autoři obávali, že by byl snadno prohlédnut), ovšem jeho účinek byl přesně opačný, neboť byl natolik špatně udělaný, že přesvědčil o zinscenování tohoto případu ze strany státní moci i řadu z těch, kteří v ni předtím nevěřili. Film točil prominentní komunistický režisér Přemysl Freiman. Pro film bylo zkonstruováno a nafilmováno zařízení, pohybující křížkem na oltáři. Ve filmu bylo zdůrazněno, že nitky a dráty nevedly jenom k oltáři, ale i do Vatikánu a na Wall Street. Dokument se zachoval do dnešní doby. Dalším propagandistickým dílem podobného typu byla kniha Vladimíra Hodače "Číhošťský zázrak".
Pamětní deska připomínající osud tohoto kněze byla odhalena v Číhošti již v roce 1990.
K stému výročí jeho narození v roce 2002 vydala Česká pošta sérii 8000 ks příležitostných dopisnic v nominální hodnotě 5,40 Kč s portrétem Josefa Toufara s přípiskem „100. výročí narození faráře Josefa Toufara, oběti proticírkevních represí.“
Památku Dr. Josefa Toufara připomenul ve své první kardinálské mši v chrámu Sv. Víta, Václava a Vojtěcha na Pražském hradě Mons. Dominik kardinál Duka, arcibiskup pražský, v sobotu 25. února 2012. Téhož dne položil také věnec na jeho hrob na Ďáblickém hřbitově.
Improvizovaný památník upomínající Josefa Toufara se v lednu 2014 objevil na chátrající budově bývalé kliniky v pražské Legerově ulici, kde Toufar s Palachem zemřeli.
Dne 28. října 2014 mu český prezident Miloš Zeman udělil medaili Za zásluhy I. stupně.
U příležitosti 67. výročí tragické smrti pátera Josefa Toufara byla v sobotu 25. února 2017 v sakristii kostela svatého Víta v někdejší Zahrádce slavnostně odhalena socha, kterou na uctění památky katolického duchovního vytvořil sochař Olbram Zoubek.
Téma číhošťského zázraku a jeho vyšetřování beletristickou formou s udáním pozměněných jmen zpracovává Josef Škvorecký v knize "Mirákl" (1972). Toufarova biografie "Jako bychom dnes zemřít měli" (2012) od básníka Miloše Doležala byla oceněna jako Kniha roku Lidových novin 2012.
Komiks na pokračování o Toufarovi nakreslila Kristýna Plíhalová pro časopis "Tarsicius".
Profesor Jeroným Zajíček, syn odpůrce fašistického a komunistického režimu Františka Zajíčka (popraveného roku 1954) a někdejší spolužák pátera Josefa Toufara, žijící ve Spojených státech amerických, složil na počest svého popraveného otce a spolužáka mučedníka pátera Josefa Toufara skladbu "Pater Noster". Toufarovu modlitbu "Můj Ježíši" zhudebnil Jiří Trtík.
O Toufarově případu natočil v roce 2004 Jaroslav Polišenský (dramaturg Bedřich Ludvík ) televizní film "In nomine patris". Hlavní roli Josefa Toufara hrál Viktor Preiss. Režiséra Freimana (ve filmu Neumana) si zahrál Jiří Langmajer, kameramana ztvárnil Pavel Kříž.
V roce 2016 vznikl dokument "Jako bychom dnes zemřít měli", který uvedla Česká televize dne 29. listopadu 2016.
O osobnosti Josefa Toufara pojednává opera "Toufar" Aleše Březiny, která měla světovou premiéru v Národním divadle v září 2013. Podle knihy Miloše Doležala vznikla inscenace Alžběty Michalové a Barbary Herz "Zpráva o zázraku", která se od ledna 2015 hraje ve Sklepní scéně Divadla Husa na provázku v produkci platformy Dok.trin.
V roce 2012 mu byla udělena Cena Václava Bendy (in memoriam).

Norská fotbalová reprezentace reprezentuje Norsko na mezinárodních fotbalových akcích, jako je mistrovství světa, nebo Evropy.
Seznam zápasů norské fotbalové reprezentace na MS
Seznam zápasů norské fotbalové reprezentace na ME

Orion (latinsky: Orion, "gen". Orionis, "zkr". Ori) je souhvězdí na nebeském rovníku, díky čemuž je alespoň z části viditelné z celého světa. Orion je rozlohou 26. největší souhvězdí noční oblohy. Ačkoliv se větší část jeho území nachází na severní polokouli, pět ze sedmi nejjasnějších hvězd, jež tvoří nezaměnitelný tvar písmene X, má v rovníkových souřadnicích zápornou deklinaci. Leží mezi souhvězdími Blíženců, Býka, Eridanu, Zajíce a Jednorožce. Patří mezi 48 souhvězdí, která zavedl řecký astronom Ptolemaios.
Nejlepší pozorovací podmínky jsou v prosinci a lednu, kdy je na obloze téměř celou noc. Proto bývá Orion zmiňován coby typický představitel zimní noční oblohy. Orion je poprvé pozorovatelný v srpnu, kdy je vidět krátce před svítáním; naposledy ho lze spatřit během dubna těsně po západu Slunce nad západním obzorem. Naopak v květnu, červnu a červenci není pozorovatelný vůbec.
Souhvězdí je proslulé díky mnoha nebeským objektům, které se v něm nacházejí. Jednak jde o několik asterismů, z nichž nejznámější je Orionův pás, jenž je tvořen trojicí jasných hvězd Alnitak, Alnilam a Mintaka, jednak je to Orionův komplex molekulových mračen, jehož součástí jsou významné objekty hlubokého vesmíru, především mlhoviny, Barnardova smyčka, Velká mlhovina v Orionu nebo mlhovina zvaná Koňská hlava. Orionem prochází Mléčná dráha a je po něm pojmenováno jedno ze dvou ramen naší Galaxie, jež pás Mléčné dráhy zahrnuje. Na vnitřní straně ramene Orionu, tj. blíže ke středu galaxie, se nachází Sluneční soustava.
Lidé pozorovali souhvězdí Orionu již od starověku. Podle řeckořímské mytologie, odkud pochází jeho jméno, představuje obrazec na nebi bájného lovce Oriona. Souhvězdí bylo známé už Egypťanům, kteří ho ztotožňovali se Sahou, sluhou Osirida. Trojici Alnitak, Alnilam a Mintaka Číňané nazývali Tři hvězdy a hvězda Rigel, byla v jejich pojednání součástí Nefritové studny. Pro hvězdy Betelgeuze a Bellatrix mají Inuité název Dva umístění daleko od sebe a hvězdy pásu pojmenovali Běžci.
Souhvězdí představuje mytologického lovce Oriona, který byl synem Poseidóna, boha moří a vodního živlu, a lovkyně Euryaly, která patřila k družině bohyně lovu Artemis. Od svého otce dostal Orion schopnost kráčet po dně i těch nejhlubších moří, přičemž mu hlava vyčnívala nad hladinu. Kromě výšky vynikal i krásou. Podle některých zdrojů měl Orion tři otce: kromě Poseidóna ještě i vládce bohů Dia a třetím otcem byl buď Hermés, posel bohů, Áres, bůh války a nebo bůh Apollón. Antické báje se rozcházejí také v Orionově životě. Podle některých právě kvůli Orionovi vznikla hvězdokupa Plejády. Plejády byly mořské nymfy, které Orion pronásledoval tak dlouho, že je Zeus před Orionem proměnil v holubice a ukryl na noční oblohu, kde jsou však Orionem neustále pronásledovány.
O konci lovce Oriona a jeho přemístění na oblohu jsou báje rozdílné. Podle jedné verze svým chvástáním se urazil bohyni Héru, která na něj poslala obrovského štíra. Jeho bodnutí Orion podlehl, ale bohyně Artemis dosáhla toho, aby se Orion i se svými dvěma psy dostal na oblohu (jako Orion, Velký pes a Malý pes). Štír, který Oriona zahubil se také dostal na oblohu, ale aby se nemohli na obloze střetnout, umístili je bohové na opačné strany oblohy. Proto když se Štír dostane na oblohu, Orion se schová pod obzor. Podle jiné verze Oriona zastřelila samotná Artemis a nebo Apollón na Artemidinu žádost. Orionovu smrt si Artemis přála buď ze žárlivosti na Eos, bohyni červánků nebo ze strachu, že Orion ve své lovecké vášni vybije všechna zvířata. Podle této verze byl bohy na oblohu umístěn pro svoji zálibu ve hvězdách.
Souhvězdí Orionu je jedno z nejbohatších souhvězdí na jasné hvězdy. Dvě Orionovy hvězdy, Betelgeuze a Rigel, patří mezi deset nejjasnějších hvězd oblohy.
Alfa Orionis (α) se jmenuje Betelgeuze. Název Betelgeuze pochází z arabského "ibl al-džawzā", což v překladu znamená obrova ruka nebo podpaží. Jiné názvy jsou "Betelgeuse", "Betelgeux" nebo "Beteigeux". Betelgeuze je červený veleobr (spektrální třída M), tedy hvězda, která vyčerpává poslední zbytky svého paliva. V okamžiku, kdy palivo dojde, hvězda vybouchne jako supernova a poté se zbytek jejího jádra promění v černou díru. Ačkoliv je alfou Orionu, není jasnější než Rigel. Tuto chybu způsobil špatný odhad jasnosti Johanna Bayera, který ve svém díle Uranometria označoval hvězdy řeckými pímeny podle jejich hvězdné velikosti. Je to polopravidelná proměnná hvězda s periodou 5,8 roku.
Jasnost se pohybuje od 0,3 do 1,2 mag a svítivost je 24 000krát větší než svítivost Slunce. Od Slunce je vzdálená asi 427 světelných roků, což z Betelgeuze dělá nejbližšího červeného veleobra. Nápadná oranžovo-červená barva hvězdy, která je snadno pozorovatelná pouhým okem, svědčí o její nízké povrchové teplotě 3000 Kelvinů, což je asi 2730 °C. Její průměr se pohybuje od 730 do 1000 slunečních poloměrů. Pokud bychom Betelgeuze umístili do sluneční soustavy místo Slunce, sahal by její povrch až za dráhu Marsu. V roce 1995 se Hubbleovu vesmírnému dalekohledu podařilo zobrazit Betelgeuze jako disk. Byl to první obrázek disku hvězdy, nepočítáme-li Slunce. Na povrchu se ukázala bílá skvrna, jejíž teplota dosahuje 5000 K. Betelgeuze tvoří západní vrchol asterismu Zimní trojúhelník.
Nejjasnější hvězdou v Orionu není jeho alfa, ale Beta Orionis (β Ori), která nese název Rigel. Jeho název pochází z arabského "ridžl", což znamená noha. Rigel patří mezi nejjasnější hvězdy celé oblohy. Má jasnost 0,12 mag, což z něj dělá šestou nejjasnější hvězdu oblohy. Rigel je modrobílý nadobr spektrálního typu B. Modrobílá barva naznačuje, že jde o velmi horkou hvězdu. Její povrchová teplota je odhadována na 20 000 °C. Od Slunce je tato hvězda vzdálená asi 770 až 900 světelných roků září jako 40 000 Sluncí. Rigel je součástí Zimního šestiúhelníku.
Bellatrix je v Orionu podle Bayerova označení gamou (γ Ori). Název nepochází z arabštiny, ale z latiny, kde slovo "Bellatrix" znamená bojovnice . Bellatrix je třetí nejjasnější hvězdou v Orionu (má jasnost 1,64 mag) a dvacátou sedmou nejjasnější hvězdou oblohy. Patří do spektrálního typu B2, což znamená, že jde o modrobílého nadobra. Od Slunce je vzdálená asi 240 ly.
Další hvězdy, které dotvářejí základní Orionův obrazec jsou Heka (Meissa) a Saiph. Heka (Lambda Orionis/λ Ori) leží v severní části Oriona, téměř uprostřed mezi hvězdami Betelgeuze a Bellatrix, ale severněji nad jejich spojnicí. Jako většina hvězd v Orionu (s výjimkou Betelgeuze, která je červená) je Heka modrobílé barvy. Je vzdálená asi 1100 ly. Saiph (Kappa Orionis/ κ Ori) je hvězda spektrálního typu B (jde o modrobílého nadobra). Její jasnost je 2,07 mag a vzdálenost od Slunce je asi 720 ly.
Orionův pás je nápadný asterismus tří téměř stejně jasných hvězd. Pás se nachází těsně pod nebeským rovníkem a rozděluje Oriona na severní a jižní část.
Nejzápadnější (první zleva) z trojice hvězd nese název Alnitak. V Bayerově označení nese název zeta Orionis (ζ Ori). Název Alnitak je z arabského "al-nitáq", což znamená opasek. Alnitak je trojhvězda. Na obloze svítí jasností 1,71 mag. Hlavní hvězda je modrý nadobr spektrálního typu O9 vzdálený od Slunce asi 800 ly. Prostřední hvězda pásu Alnilam je také modrý nadobr, který má jasnost 1,69 mag. Jeho vzdálenost od Slunce je as 1300 ly. V arabštině znamená slovo "al-nizám" šňůra perel. Bayerovo označení je epsilon Orionis (ε Ori) a Flamsteedovo označení je 46 Orionis. Nejseverněji a nejzápadněji postavená hvězda pásu se jmenuje Mintaka, nebo také delta Orionis (δ Ori). Je to modrobílá hvězda (spektrální typ B). Ze všech tří hvězd má nejmenší jasnost (2,21 mag). Od Slunce je vzdálená 900 ly.
Pomocí Orionova pásu se dá snadno orientovat na noční obloze. Na severozápad od pásu je hvězda Aldebaran ze souhvězdí Býka. Na jihozápad je nejjasnější hvězda oblohy (nepočítáme-li Slunce) Sírius z Velkého psa.
Orionův meč je dalším asterismem v tomto souhvězdí. Jde o skupinu třech velmi slabých hvězd, podstatně slabších a navzájem bližších než Orionův pás. Ve skutečnosti jsou to dvě hvězdy. Třetí objekt, který vypadá jako zamlžená hvězda, je Velká mlhovina v Orionu, která je osvětlována soustavou čtyř hvězd, zvanou Trapez (česky: Lichoběžník). Nejjasnější hvězdou v Orionově meči je Iota Orionis (ι Ori), která nese název Hatysa. Tato hvězda je spektrální klasifikace O, je to tedy modrý obr.
Za Orionův meč se, za předpokladu, že nebeský lovec drží meč v pravé ruce, někdy pokládají hvězdy, které jsou severně od Betelgeuze. V tomto případě zobrazuje skupina tří hvězd pod Orionovým pásem pochvu na meč.
Nejznámější vícenásobnou hvězdou v Orionu je Rigel. Hlavní hvězdu Rigel A obíhá ve vzdálenosti 9,4“ hvězda Rigel B, který má jasnost 7 mag. Kolem Rigela B obíhá ve vzdálenosti 0,2“ Rigel C. Rigel je tedy trojhvězda. Obě slabší hvězdy však nejde spatřit pouhým okem ani dalekohledem, neboť je přezáří zářivost hlavní hvězdy (Rigel A).
V blízkosti hvězdy Alnitak se nachází hvězda Sigma Orionis (σ Ori), která má jasnost 3 mag. Je to pětinásobná hvězda, jejíž čtyři složky jsou pozorovatelné dalekohledem s průměrem objektivu 8 cm. Dvě hlavní složky označené jako A a B tvoří jednu z nejhmotnějších známých dvojhvězd v Galaxii.
Kromě nejznámější proměnné hvězdy v Orionu, Betelgeuze, jsou v souhvězdí ještě dvě červené proměnné hvězdy: U Orionis je proměnná hvězda typu Mira Ceti a její jasnost se mění od 4,8 do 12,6 mag s periodou 372 dnů. W Orionis je polopravidelná proměnná hvězda s periodou přibližně 212 dnů a se změnou jasnosti od 5,9 do 7,7 mag.
Orion patří k souhvězdím, které věrně představují postavu nebo zvíře, které zobrazují. Hlavu Oriona zobrazuje hvězda Heka. Orionova ramena tvoří Betelgeuze (pravé rameno) a Bellatrix (levé rameno). Orionův štít tvoří hvězdy skupina hvězd, které jsou označeny jako Pí Orionis (π Ori) - π1 Ori, π2 Ori, π3 Ori, π4 Ori, π5 Ori, π6 Ori. Pás Oriona tvoří hvězdy Alnitak, Alnilam a Mintaka. Nohy tvoří hvězdy Saiph (pravá noha) a Rigel (levá noha).
Okolo hvězd Bellatrix a Alnilam jsou soustředěny dvě ze tří skupin hvězd, souhrnně nazvaných Orionova asociace (Ori OB1). Je to velká asociace hvězd spektrálních typů O a B, tedy mladých modrých a modrobílých hvězd. Do asociace patří více než 1000 hvězd. Orionova asociace je součástí tzv. Orionova komplexu, který kromě hvězd zahrnuje i velký soubor svítících mlhovin, temných mlhovin a molekulárních oblaků. Jádro celého komplexu tvoří Velká mlhovina v Orionu, ve které se nachází vícenásobná hvězda Trapéz (Lichoběžník). Okolo Trapézu je soustředěná třetí skupina hvězd Orionovy asociace.
Nejméně tři hvězdy asociace se pohybují tak vysokou rychlostí, že opustily hranice Oriona. V poměrně krátké době opustí nejen Orionovu asociaci, ale i celý Orionův komplex. Jsou to hvězdy AE Aurigae (která uniká rychlostí 130 km/s), 53 Arietis (s rychlostí 60 km/s) a Mí Columbiae (130 Km/s). Pohyb těchto tří hvězd byl urychlen při setkání s jinou asociací před 2-5 miliony let.
Velká mlhovina v Orionu (známá také jako "Messier 42", nebo "NGC 1976") je pravděpodobně nejznámějším a nejčastěji pozorovaným i fotografovaným objektem tohoto souhvězdí. Ve skutečnosti je to jen nejjasnější a k nám bližší část obrovského molekulárního mraku, která pokrývá většinu Oriona. Kromě Velké mlhoviny patří do tohoto mraku i Koňská hlava, Plamenná mlhovina, Barnardova smyčka a mlhovina Messier 78. Celá komplex mlhovin v Orionu lze však uvidět pouze na snímcích s dlouhou expozicí.
Velká mlhovina v Orionu je naší nejbližší emisní mlhovinou a nejbližší oblastí, ve které vznikají nové hvězdy. Její vzdálenost od Slunce je 1 500 světelných roků a má jasnost 4,0 mag. Má průměr 30 až 50 sv. roků. Je tvořena převážně ionizovaným vodíkem. K záření ji budí ultrafialové záření mladých hvězd, například Trapez. I když jde o oblast zrodu nových hvězd, kromě mladých dospělých hvězd na hlavní posloupnosti, které jsou členy Orionovy asociace, jsou v ní ještě hvězdy v různých vývojových stádiích: temné mlhoviny, globule, protohvězdy, nedospělé hvězdy typu T Tauri, osamocené planety a jiné. Velmi mnoho protohvězd, tedy vznikajících hvězd, je obklopeno protoplanetárními disky, disky prachu a plynu, ze kterých se mohou tvořit planety. Počet mladých hvězd identifikovaných ve Velké mlhovině je větší než 150.
Asi 1 světelný rok za Velkou mlhovinou se nachází mlhovina s názvem Kleimann-Lowova mlhovina, která se někdy považuje za součást Velké mlhoviny v Orionu a někdy jako samostatný objekt. Tato mlhovina je nejjasnějším infračerveným zdrojem tohoto komplexu a jeden z nejjasnějších infračervených zdrojů celé oblohy. Zářivost této mlhoviny je 100 000-násobkem zářivosti Slunce. V této mlhovině byla též pozorovaná první hvězda v infračerveném záření, která nese po objevitelích jméno Becklin-Neugebauerův objekt.
Od hvězdy Alnitak se táhne mlhavý pás IC 434 tvořící pozadí mlhoviny Koňská hlava. Je to pravděpodobně nejznámější temná mlhovina na obloze. Pozorovatelná je jen velkým hvězdářským dalekohledem s mimořádně velkou světelností a pouze v oblastech, kde pozorování neruší světelné znečištění. Mlhovina Koňská hlava je mimořádně husté, tmavé a studené mračno prachu a plynu, které se promítá na emisní mlhovinu IC 434, která je od Země dále než Koňská hlava. Tvar koňské hlavy je vymodelovaný z husté mezihvězdné hmoty zářením hvězdy Sigma Orionis. Koňská hlava je součástí obrovského molekulárního mračna v Orionu, a jako většina mlhovin v Orionu je od nás vzdálená asi 1 500 světelných roků.
Několikahodinové expozice za pomocí filtrů ukazují v okolí Koňské hlavy mnoho dalších, ale slaběji zářících oblastí ionizovaného vodíku. Přibližně v 90° úhlu od Koňské hlavy se nachází další emisní mlhovina zvaná Plamenná mlhovina.
Messier 43 (také "De Mairanova mlhovina") je emisní mlhovina, která je součástí Velké mlhoviny v Orionu. Na obloze se zdá, že M 43 a M 44 jsou dva samostatné objekty. Tmavá část mezi M43 a M44 je temná mlhovina, která se nazývá Rybí tlama.
Severně od M 43 se nachází reflexní mlhovina NGC 1977, která je součástí seskupení reflexních mlhovin, mezi které patří i NGC 1975 a NGC 1973. Skupina mlhovin je někdy nazývána Běžec. Všechny tyto mlhoviny patří do molekulového mraku, který se táhne celým Orionem.
Celé souhvězdí obepíná mohutná, rozepínající se kulová vrstva emisního vodíku, která je známá jako Barnardova smyčka, případně Barnardův prsten. Objevil ji roku 1895 E. E. Barnard na snímku s dlouhou expozicí. Tvoří ji ionizovaný plyn, který je vytlačován žhavými hvězdami Orionovy asociace, hlavně Trapezem. Její původ není dodnes uspokojivě vysvětlen. Pravděpodobně patří do rozsáhlého komplexu mlhovin, ze kterého se hvězdy asociace zrodily. Úhlový průměr Barnardovy smyčky je asi 10°, což odpovídá velikosti asi 20 měsíčních disků. Skutečný průměr mlhoviny je 280 ly a její vzdálenost od Slunce je asi 1 600 ly. Její stáří je podobné věku celé asociace. Odhaduje se zhruba na 3 miliony roků.
Reflexní mlhoviny nezáří vlastním světlem, jen odrážejí světlo blízkých hvězd. Na rozdíl od růžově až červeně svítících emisních mlhovin mívají reflexní mlhoviny různé odstíny modré barvy.
V blízkosti Koňské hlavy leží reflexní mlhovina NGC 2023. Mezi další mlhoviny, které jsou součástí Orionova komplexu, patří modrá reflexní mlhovina Messier 78. Leží asi 2,5° severovýchodně od hvězdy Alnitak. Má jasnost 8 mag. Severovýchodně od M 78 leží mlhovina NGC 2071. V blízkosti této mlhoviny objevil amatérský astronom Jay McNeil další mlhovinu, která nebyla na snímcích před zářím 2003 vůbec viditelná. Mlhovina obklopuje novou hvězdu a dostala název McNeilova mlhovina.
Severně od komplexu mlhovin v okolí Velké mlhoviny se nachází jasná otevřená hvězdokupa NGC 1981, která v triedru vypadá jako velký rozptýlený shluk hvězd. Celková jasnost hvězdokupy je 4,59 mag a její nejjasnější hvězda má jasnost 6 mag. Hvězdokupa NGC 2169 (jasnost 5,9) v severní části souhvězdí se vyznačuje tím, že svým tvarem připomíná číslo 37. Průměr této "kosmické třicet sedmičky" je v porovnání s jinými hvězdokupami malý, jen 7 světelných roků a nachází se 3 600 světelných roků od sluneční soustavy. její hvězdy jsou poměrně mladé, asi 8 milionů let. NGC 2112 je otevřená hvězdokupa, která má jasnost 9 mag a obsahuje asi 90 hvězd. V severovýchodní části souhvězdí se nachází hvězdokupa NGC 2194, kterou tvoří asi 100 hvězd 10 až 12 magnitudy.
V blízkosti Orionovy ruky se nachází radiant meteorického roje Orionid. Způsobuje ho proud meteoroidů, který po sobě zanechala Halleyova kometa. Tímto proudem Země prochází od 16. do 26. října. Maximum roje nastává 21. října. Radiant roje se nachází poblíž hvězdy Chí Orionis, ale pozvolna se posouvá na východ, směrem do souhvězdí Blíženců. Zenitová frekvence roje je okolo 30 meteorů za hodinu s jejich průměrná jasnost je kolem 3 magnitudy. Do atmosféry vstupují rychlostí 60 km/s.
Orion patří, podobně jako Velký vůz, k základním orientačním obrazcům na obloze. To znamená, že je velmi jasné a výrazné, a těžko si ho jde splést s jiným souhvězdím a slouží jako odrazový bod na obloze při hledání méně výrazných souhvězdí. Dá se najít ale i pomocí Velké medvědice, prodloužením spojnice hvězd Megrez a Phekda.
Díky poloze na nebeském rovníku je možné pozorovat Oriona prakticky všude na Zemi, i když v oblasti blízkých severnímu pólu se jižní část nikdy nedostane nad obzor a podobně v oblastech kolem jižního pólu zůstane severní část zakryta. Na severním pólu je Orion nad obzorem jen od pasu nahoru, takže hvězdy Betelgeuze, Heka a Bellatrix jsou trvale nad obzorem a nikdy nezapadají, zatímco Orionův pás, Saiph a Rigel se nikdy nad obzor nedostanou.
Ačkoliv patří mezi zimní souhvězdí, tak v České republice je pozorovatelný již koncem července a začátkem srpna, kdy jeho hvězdy vycházejí krátce před rozbřeskem. Nejlepší podmínky pro pozorování nastávají v prosinci a lednu, kdy je nad obzorem po celou noc. Období viditelnosti končí v dubnu, kdy zapadá krátce po západu Slunce.

Slovo orion nebo Orion může být označení nebo součást označení:

Zvolen (maďarsky "Zólyom", německy "Altsohl") je průmyslové město ve středním Slovensku, nedaleko Banské Bystrice v Banskobystrickém kraji. Žije zde 43 047 obyvatel.
V eneolitu se zde nacházelo sídliště, osídlení tu bylo i v době bronzové a římské. Po stěhování národů, přibližně v 8. století byl dnešní Zvolen osídlen Slovany. V roce 1239 existovalo již podle záznamů pod hradem, kterému se říkalo Pustý, několik osad. Nový hrad, ten současný, existuje až od 13. století. Vybudoval ho král Ludvík I. a od 15. století převzal po Pustém hradu funkci centra Zvolenské stolice. Hrad byl později v 16. a 18. století upravován do současné podoby. Rozvoj železnice v době průmyslové revoluce (70. léta 19. století) způsobil, že se město začalo rozrůstat. Během 2. světové války tu bylo důležité centrum Slovenského národního povstání.
Ve Zvolenu sídlí automobilový, dřevozpracující, oděvní a masný (drůbežářské závody) průmysl. Vznikla zde "Vysoká škola lesnícka a drevárska". Také zde sídlí Slovenská národní galerie a divadlo J. Gregora Tajovského, muzeum a botanická zahrada.
Zvolen je dále členem Douzelage, sdružení vybraných měst ze zemí Evropské unie.

Difúzní mlhovina je astronomický objekt tvořen oblaky mezihvězdné hmoty nacházející se v blízkosti hvězd a hvězdokup. 
Jasné mlhoviny jsou obvykle tvořeny ohromnými koncentracemi plynů a prachu ze kterých byly, či právě jsou tvořeny hvězdy. Od temné mlhoviny se liší tím, že v ní dochází k rozptylu světla.
Difúzní mlhoviny lze rozdělit do následujících kategorií:
Emisní mlhovina je mezihvězdný oblak vodíku, který září díky intenzivní radiaci šířící se z velmi horké hmotné hvězdy skrývající se v jeho nitru. Mračna těchto mlhovin jsou často zbarvena dočervena.
Reflexní mlhoviny jsou prachová a plynová mračna, která žádné světlo sama nevyzařují, ale světlo díky vysoké koncentraci prachu odráží od blízkých hvězd. Odražené světlo má barvu dle spektra hvězdy, jejíž světlo odráží, nejčastěji však modrou či modrobílou.
Zvláštní kategorií mlhovin je pozůstatek po supernově. Pozůstatek supernovy vzniká na sklonku života velmi hmotné hvězdy, která exploduje a tím vyvrhne své vnější vrstvy do mezihvězdného prostoru.
Nejznámějším takovýmto pozůstakem je Krabí mlhovina, jež vznikla po výbuchu supernovy, která byla pozorována roku 1054.
Poměrně často lze pozorovat, že některé difuzní mlhoviny vykazují vlastnosti jak emisních, tak také reflexních mlhovin.

Toto je seznam 36 největších slovinských měst, řazený podle počtu obyvatel:

Ipeľ ( , ) je řeka na Slovensku (Banskobystrický, Nitranský kraj) a v Maďarsku (Nógrád, Pest), levostranný přítok Dunaje. Její délka činí 232 km. Povodí má rozlohu 5200 km².
Ipeľ pramení ve Slovenském rudohoří – ve Veporských vrších, poblíž Lomu nad Rimavicou. Protéká Lučenskou a Ipelskou mezihorskou kotlinou převážně v široké dolině. Slovensko-maďarskou hranici překračuje poblíž Veľkej nad Ipľom. Protéká slovenskými městy Málinec a Šahy a maďarskými městy Ipolytarnóc, Balassagyarmat, a Drégelypalánk. U Ostřihomu se pak vlévá do Dunaje. 140 km délky toku tvoří přirozenou hranici mezi "Slovenskem" a "Maďarskem". Významné přítoky: Štiavnica, Krupinica, Kamenica.
Průměrný průtok činí 25 m³/s. Nejvyšší je v březnu. Na dolním toku je splavná.
Poltár, Kalinovo, Pinciná, Boľkovce, Nitra nad Ipľom, Trebeľovce, Panické Dravce, Veľká nad Ipľom, Nógrádszakál, Slovenské Ďarmoty, Balassagyarmat, Šahy, Ipolytarnóc, Drégelypalánk, Preseľany nad Ipľom, Hont, Salka, Szob

Konfucius (čínsky 孔夫子, pinyin Kǒng Fūzǐ, český přepis "Kchung-fu-c'")
(551 př. n. l. v Čchü-fu v čínském království Lu, dnes na území provincie Šan-tung; zemřel 479 př. n. l. tamtéž) byl čínský filozof, sociální politik a státník. Jeho morální filozofie vycházela z úcty k tradici a harmonii a z pokory. V návaznosti na Konfuciovo učení se rozvíjí konfucianismus, který výrazně zasáhl do dějin náboženství východní Asie.
Konfucius bývá považován za prvního čínského filozofa. Je to reformátorská postava, která spolu s dalším filozofem Lao-c' natrvalo poznamenala čínskou kulturu, politiku a náboženství.
Mistr Kchung = Kchung-c' = Kchung-fu-c' 
něm. Konfuzius = Kung-fu-tse = Kung-tse
rus. Konfucij = Kun-czy = Kun cju = Kun Čžun-Šaňdun
Konfucius se zajímal hlavně o politiku, filozofii a etiku osobního a rodinného života. Základní ctností je podle Konfucia žen (humanita).
Konfucius odmítal ideu mudrce odtrženého od světa (základním rysem jeho filozofie je příklon ke člověku a k praktickému životu). Své následovníky vedl k tomu, aby se účastnili veřejného života a sám jim šel příkladem - jako padesátiletý se stal ministrem spravedlnosti ve státě Lu. Konfucius zastával názor, že lidé, kteří se sami vzdělávají a pracují na zušlechťování svého charakteru, budou připraveni a schopni vést stát nového typu - ušlechtilým způsobem (podobně, jako se to podařilo předešlým čínským dynastiím, ke kterým Konfucius choval obdiv).
Konfucius nevytvořil žádný systém logiky, etiky či metafyziky. Jeho nauka je souborem zásad a principů lidského chování a žití. Neuznával dědičné nároky na šlechtické stavy, tvrdil, že prostřednictvím zdokonalování se člověk do tohoto stavu dostává sám.

Palm OS je operační systém s grafickým rozhraním a intuitivním ovládáním určený pro PDA a komunikátory. Nabízí dotykový displej, podporu multimédií, práci s paměťovou kartou a konektivitu pro IrDA, Bluetooth™ a Wi-Fi. Jeho výhodou jsou nízké nároky na výkon, paměť a rychlost, jelikož v jednom okamžiku může běžet pouze jedna aplikace, Při přepínaní mezi aplikacemi si aplikace uloží poslední stav, takže uživatel nepozná, že se aplikace spouští znovu. Od verze 5 umožňuje PalmOS spustit jednu až dvě aplikace jako rezidentní, což umožňuje například přehrávání mp3 na pozadí.
První PALMy byly vystavěny na procesorech Motorola Dragonball, uživatelům nabízely černobílý dotykový display (160x160 bodů / 2 barvy) a plošku Grafitti™ na vkládání znaků. Měly na dnešní dobu velmi malou paměť (0,5 - 1 MB) bez možnosti rozšíření přes externí flash paměť. Vzhledem k tomu, že tato zařízení nepodporovala multimédia a programový kód aplikací pro procesory Dragonball byl velmi úsporný, tato paměť plně dostačovala pro většinu uživatelů.
Současné modely těchto PDA mají výkonný mikroprocesor firmy Intel XScale s minimální frekvencí 200 MHz.
Standardem se stal barevný display s rozlišením (320x480 nebo 320x320 bodů / 65 536 barev). Velikost paměti RAM začíná u low-end modelů na 32MB a končí použitím pevného disku o kapacitě 4GB u modelu LiveDrive. Většině modelů umožňuje se světem komunikovat vestavěná IrDA, Bluetooth™ rozhraní, u vyšších modelů pak ještě Wi-Fi. Existují i zařízení kombinující PDA s mobilním telefonem jinak nazývané Smartphone (Treo 270/600/650/680), které mají velmi intuitivní ovládání. Také vkládání znaků přes Grafitti™ plošku je intuitivní a je funkční i pro české akcentované znaky.
Na podzim roku 2006 uvedl Palm Inc. na trh zatím poslední GSM smartphone s Palm OS a to konkrétně Palm Treo 680, který je stále v prodeji a těší se patřičné popularitě.
Palm Inc. vyrábí také Trea s OS Windows Mobile.
V roce 2007 uvedl Palm Inc. na trh nové Treo 755p s Palm OS 5.4.9, podporou pro sítě CDMA2000 a datové přenosy 3G EV-DO Rev.0 s rychlostí až 2,4 MBit/s. Na podzim 2007 Palm Inc. představil novou řadu smartphonů s názvem Centro, novým designem a menšími rozměry než dosavdní Trea. Centro je zaměřeno spíše na mladší uživatele a svou výbavou je jim také přizpůsobeno. Od října 2007 je Palm Centro v prodeji u amerického CDMA operátora Sprint. Palm Centro používá Palm OS 5.4.9, je určeno zatím jen pro sítě CDMA2000 a podporuje stejně jako Treo 755p datové přenosy EV-DO (Rev.0). V průběhu září 2007 se na internetu objevily neoficiální fotky GSM verze nového Palm Centro s Palm OS, jeho uvedení do prodeje ale není zatím oficiálně potvrzeno.
Palm Inc. v roce 2007 oficiálně ohlásil vývoj vlastního linuxového nástupce Palm OS 5.4 Garnet. První zařízení s novým „Palm Nova OS“ se očekává v polovině roku 2009.
V každém zařízení s PalmOS jsou některé z vestavěných aplikací:
Na přiloženém CD je program PalmDesktop pro správu databází v Palmu a několik dalších programů.
Hlavní silou PalmOS je množství freewarových aplikací volně dostupných na Internetu:
Vývoj aplikací pro Palm je v podstatě jednoduchý a zvládne jej i začínající programátor rozumějící základům jazyka C. Při vytváření aplikací se používají tato vývojová prostředí:

Křemen je minerál s chemickým vzorcem SiO (oxid křemičitý), hojně se vyskytující v litosféře, kde tvoří jeden z nejdůležitějších minerálů.
Křemen vytváří celou řadu odrůd, mezi které patří hvězdovec, čirý křišťál, růžový růženín, hnědá záhněda, chalcedon, achát, onyx, ametyst, tygří oko, železitý křemen, jaspis, žlutý citrín, černý morion a další. Křemen je běžnou součástí žuly, pískovce a mnoha dalších hornin.
Označení "křemen" (dříve také "skřemen") pochází pravděpodobně z "*ker-" , z kterého vychází i křesat. Anglické označení "quartz" pochází z německého "quarz" (či "twarc") a to ze slovanského "twardy" (znamenající "tvrdý").
Křemen vzniká jako poslední člen Bowenova reakčního schématu z magmatu. Struktura je tvořena propojenými tetraedry SiO, které spadají do základních stavebních prvků křemičitanů. Často se vyskytuje v pegmatitech, žulách, ryolitech či jako výplň žilných těles a různých dutin.
Křemen se ve velkém množství těží jako součást písků a štěrků, často se těží na speciální slévárenské anebo sklářské písky. Dále se mohou těžit kvarcity, což jsou horniny složené převážně z křemene. Velmi čistý křemen bez příměsí se získává z některých křemenných žil a křemenných jader pegmatitů.
Pro sběratelské a šperkařské účely se těží drahokamové odrůdy křemene a sbírkové ukázky křemene. Pro šperkařství se získávají zejména mikrokrystalické křemeny (jaspis, achát) a vysoce kvalitní čiré a nepopraskané záhnědy, křišťály, citríny a ametysty pro výrobu brusů.
Pro své piezoelektrické vlastnosti je křemen hojně využíván jako oscilátor v elektronických zařízeních, jako v hodinách a dalších přístrojích měřících čas (PC atd.). Jeho předností v tomto ohledu je velmi malá závislost piezoelektrického koeficientu na teplotě. Křemenné sklo je na rozdíl od křemene amorfní a má laboratorní a další využití ve sklářském průmyslu. Také je křemenné sklo propustné pro UV záření, takže se pro měření v UV oblasti používají právě křemenné kyvety. Další využití v radiotechnice. Mnoho jeho odrůd je ceněno jako drahé a ozdobné kameny, které jsou dále používány ve šperkařském průmyslu a jako dekorace.

Oseltamivir je antivirotikum komerčně dostupné pod názvem Tamiflu, vyvinuté firmou Gilead Sciences a vyráběné firmou Roche. Chemicky se jedná o ester derivátu cyklické karboxylové diaminokyseliny. Jako účinná látka se užívá její sůl s kyselinou fosforečnou, "oseltamivirfosfát", latinsky "oseltamivirum phosphatum", bílá krystalická látka bez zápachu.
Je to vedle zanamiviru (Relenza® od firmy GlaxoSmithKline) druhá známá látka zamezující množení chřipkových virů. Oseltamivir funguje jako inhibitor neuraminidázy a je používán na léčbu a profylaxi chřipky typů A a B, ke kterým patří i viry tzv. ptačí chřipky, H5N1 a prasečí chřipky. Působí na povrchový enzym chřipkového viru, a tím znemožňují tvorbu a uvolňování nově vznikajících virů z infikovaných buněk.
Na podzim 2005 doporučila Světová zdravotnická organizace (WHO) vládám toto léčivo k obraně proti možné epidemii ptačí chřipky způsobované virem H5N1. Podle tohoto doporučení měly vlády zajistit zásoby léku nejméně pro 25 % populace v předpokladu, že tím umožněnou rychlou distribucí by bylo možné zachytit první hlavní vlnu nástupu epidemie, očekávané v zimě 2005/06.
V roce 2013 Roche uvolnil data ze zkoušek organizaci Cochrane Collaboration. Ta ve své studii tvrdí, že Tamiflu není o nic lepší než obyčejný paracetamol, proti čemuž se Roche ohradilo a kritizovalo statistické metody využité ve studii od Cochrane Collaboration. Roche později financovala rozšíření a přezkoumání účinnosti inhibitorů neuraminidáz, tato studie dospěla k názoru, že léčba pomocí tohoto typu léků snižuje úmrtnost na chřipku, tento efekt se ale dramaticky snižuje, pokud je podán více než dva dny po výskytu příznaků a tento efekt nebyl statisticky významný v případě dětí.

Goražde (srbskou cyrilicí Горажде) je město v Bosně a Hercegovině, na břehu řeky Drina. Leží ve Federaci Bosny a Hercegoviny, tedy muslimsko-chorvatské části země. Ve městě žije 17 000 obyvatel.
První zmínka o městě je z roku 1379, roku 1444 se zde nacházela pevnost. Od roku 1415 pak bylo město známé jako obchodní křižovatka, přicházeli sem hlavně obchodníci z Dubrovníku. O dalších padesát let později, v roce 1465 se města zmocnila Osmanská říše, která se tehdy po Balkánském poloostrově po pádu Konstantinopole rychle rozšiřovala. Za turecké vlády tu vznikl "Karavansaraj", a hlavně kamenný most přes řeku Drinu. Byly také postaveny dvě mešity.
Poté, co se města, které tehdy spadalo pod sandžak Hercegovina zmocnilo Rakousko-Uhersko, získalo na významu, protože nově leželo u Osmanské hranice. V 1. světové válce bylo důležitým bodem v boji rakousko-uherské armády proti Srbsku, spojenci Dohody.
Za druhé světové války, v roce 1941, bylo obsazeno nacistickým Německem a později Itálií. 27. ledna 1942 se ho ale zmocnili jugoslávští partyzáni, avšak několikrát do konce války ho ztratili. Pobýval zde i jejich velitel a budoucí prezident Jugoslávie, maršál Josip Broz Tito. Definitivní osvobození přišlo až v březnu 1945.
Během občanské války v Jugoslávii v letech 1992 - 1995 bylo Goražde enklávou bosenských Muslimů, obklíčenou Srby. Dnes patří pod Federaci Bosny a Hercegoviny, je vlastně jejím výběžkem spojeným s entitou koridorem. Ten byl stanoven po podepsání Daytonské dohody, která v roce 1995 ukončila válku v Bosně a Hercegovině.
Před válkou, v roce 1991 byly jednotlivé národnosti bývalé Jugoslávie ve městě zastoupeny následovně:

Bioprodukt je jakákoliv surovina rostlinného nebo živočišného původu, která pochází z ekologického hospodářství a je na ni vystaven platný certifikát.
Biopotravina je potravina vyrobená z produktů ekologického zemědělství za podmínek určených zákonem, která splňuje specifické požadavky na jakost a zdravotní nezávadnost (např. bez použití umělých hnojiv, škodlivých chemických postřiků či geneticky modifikovaných organismů (GMO) a výrobků na jejich bázi.)
Je možné vnímat bioprodukt a biopotravinu jako odlišné pojmy. Bioprodukt je surovina (nebo přímá poživatina), která může být rostlinného nebo živočišného původu, vzešlá z ekologického zemědělství. Jako bioprodukt lze certifikovat nejenom suroviny pro výrobu biopotravin, ale také zástavová zvířata, chovná zvířata nebo suroviny pro nepotravinářské využití. Biopotravina je většinou zpracovaným bioproduktem.
Při jejich produkci nesmí být užito umělých hnojiv, ošetřovacích prostředků a jiných látek, které narušují životní prostředí nebo se v něm přirozeně nevyskytují. Producent bioproduktů musí mít uzavřenou řádnou smlouvu o kontrole biokvality s úředně uznávanou kontrolní organizací, která u celého procesu výroby bioproduktu (provozovny, sklady, balírny, přeprava) kontroluje dodržování zákonem stanovených směrnic pro ekologické zemědělství. Základním právním předpisem, který v Česku upravuje zásady ekologického zemědělství, je Zákon 242/2000 Sb. o ekologickém zemědělství vydaný Ministerstvem zemědělství a Nařízení Evropské Rady č. 834/2007. Kromě toho mohou mít jednotlivé svazy ekozemědělců vlastní směrnice upravující produkci, které však nesmí být v rozporu s výše uvedenými zákony a slouží výhradně pro další zvýšení kvality bioprodukce. V případě, že je producent certifikován jako bioprovoz a při výrobě soustavně a bez výjimky dodržuje předepsané směrnice, je oprávněn své zboží označit jako bioprodukt (biopotravina). Jedná se o tzv. nadstandardy a může se jednat např. o vyšší nároky na welfare zvířat nebo péči o přírodu.
Podle evropské legislativy musejí výrobci biopotravin u všech balených biopotravin vyprodukovaných v rámci Evropské unie uvádět toto logo (tzv. eurolist). Tato značka není povinná pouze u dovozu ze zemí mimo EU a u nebalených biopotravin. Značka musí být doplněna informacemi o původu suroviny (EU/mimo EU). Podle tuzemského předpisu musí být každá potravina, která je označena slovem BIO či souslovím produkt ekologického zemědělství, také opatřena na obalu kódem kontrolní organizace a tímto grafickým znakem (tzv. biozebra). Touto značkou mohou být označeny i potraviny s původem mimo ČR.
V souvislosti s bioprodukty se smí užívat výrazy jako „biologický“, „organický“ a „ekologický“, anebo předpony „bio“ a „eko“. Použití těchto výrazů pro jiné než certifikované produkty ekologického zemědělství je v rozporu se zákonem a může být sankciováno pokutou.
Při nákupu na farmě, která se deklaruje jako ekologická a nabízí biopotraviny, musí být farmář schopen předložit platný certifikát o původu bioproduktu vydaný jednou z kontrolních organizací, který stvrzuje, že farma prošla kontrolou dodržování zákonem stanovených podmínek pro ekologické zemědělství a může prodávat biopotraviny. Certifikát bývá doplněn ještě seznamem produktů, které farma smí prodávat s označením BIO.
Ekologičtí zemědělci a výrobci biopotravin se řídí zákonem č. 242/2000 Sb a Nařízením Rady (ES) č. 834/2007 o ekologické produkci a označování ekologických produktů. Musí být registrováni u Ministerstva zemědělství ČR. Na dodržování právních norem pro ekologické zemědělství (EZ) v ČR dohlíží celkem tři kontrolní organizace: KEZ, ABCERT, BIOKONT, pověřené Ministerstvem zemědělství ČR. Tyto kontrolní organizace zároveň vydávají certifikáty osvědčující původ výrobků producentů.Nejenže udělují příslušné certifikáty, ale provádějí také kontroly u výrobců, zpracovatelů i velkoobchodníku s biopotravinami. Inspektoři kontrolních organizací provádějí pravidelné i namátkové kontroly na biofarmách, u zpracovatelů i velkoobchodníku. Minimálně jednou ročně tak projde celý řetězec výroby, zpracování a distribuce kompletní kontrolou.
V rámci bioproduktů je třeba rozlišovat dvě kategorie produktů, jejichž značení je taktéž odlišné.
Produkty z přechodného období – účelem přechodného období neboli tzv. konverze je přeměna tradiční zemědělské výroby na ekologické zemědělství způsobem uvedeným v žádosti o registraci, a zabezpečení odstranění vlivu negativních dopadů předchozí zemědělské činnosti na zemědělskou půdu, krajinu a životní prostředí. V tomto období zemědělec teprve začíná produkovat dle směrnic období konverze, které trvá 2–3 roky, max. 6 let. Podle zákona jsou tyto produkty označeny chráněnou značkou „produkt z přechodného období“. Nejčastější využití těchto produktů je převážně jako osivo další ekologické produkce, v omezené míře je určeno k prodeji a spotřebě u konečných zákazníků.
Bioprodukty – bioprodukty mají označení původu z ekologického zemědělství nebo mají druhové názvy vytvořené „bio“ k obvyklému názvu tradičního výrobku, nebo název nový obsahující předponu „bio“ nebo přívlastek „ekologický“ (biologický, organický). Při uvádění na trh musí být kromě tohoto značení výrobky opatřeny stanovenou značkou bioprodukty, tzn. chráněnou značkou a názvem, eventuálně ochrannou známkou producentského svazu a firemním názvem výrobce. V Evropské unii lze také používat celoevropskou značku pro biopotraviny, která je však používána zatím pouze ojediněle.
Kvalita bioproduktů je na rozdíl od konvenčních zemědělských komodit určována kvalitou celého zemědělského systému a zpracovatelského postupu. Je dána způsobem, jakým byly rostliny vypěstovány, jak byla zvířata chována a jak byl bioprodukt zpracován (zušlechtěn), skladován a distribuován. Tedy technologií produkce, která je určena přísnými předpisy a zajištěna stejně přísným kontrolním systémem. S kvalitou souvisí i způsob produkce z hlediska etického, morálního, sociálně-psychologického a environmentálního, kdy si je spotřebitel vědom, že způsob produkce byl ekologický, šetrný k životnímu prostředí, ohleduplný k chovu hospodářských zvířat a všemu živému, šetrný k neobnovitelným zdrojům surovin a energie.
Environmentální, společenské či ekonomické aspekty ekologického zemědělství stejně jako možné rozdíly v kvalitě a zdravotních přínosech mezi bio a konvenčními potravinami jsou předmětem mnoha vědeckých studií a také diskusí zastánců a odpůrců tohoto systému. Souhrnné poznatky výzkumu jsou přehledně shrnuty např. v těchto publikacích:
• 90 argumentů pro ekologické zemědělství 
• Mýty v ekologickém zemědělství 
• Studie vědců ze Standfordu o přínosech biopotravin pro lidské zdraví 
• Biopotraviny v kontextu ideologie zdraví 
Ekologičtí zemědělci a výrobci biopotravin se řídí zákonem č. 242/2000 Sb. a Nařízením Rady (EHS) č. 2092/91 a musí být registrováni u Ministerstva zemědělství ČR. Na dodržování právních norem pro ekologické zemědělství (EZ) v ČR dohlíží celkem tři kontrolní organizace: KEZ, ABCERT, BIOKONT, pověřené Ministerstvem zemědělství ČR. Tyto kontrolní organizace zároveň vydávají certifikáty osvědčující původ výrobků producentů.
V rámci bioproduktů je třeba rozlišovat dvě kategorie produktů, jejichž značení je taktéž odlišné.

Drina ( ), je řeka v Bosně a Hercegovině (regiony Republiky srbské
Foča a Vlasenica a Bosensko-podrinský kanton ve Federaci Bosny a Hercegoviny) tvořící její hranici se Srbskem. Je to pravý, největší přítok Sávy (povodí Dunaje). Vlastní "Drina" je dlouhá 346 km, celý tok včetně nejdelší zdrojnice více než 460 km. Její povodí zaujímá plochu 19 700 km².
Zdrojnicemi Driny jsou řeky Tara a Piva, pramenící v Černé Hoře. Vlastní "Drina" vzniká jejich soutokem ve vápencové krasové oblasti u Šćepan Polje na černohorsko-bosenské hranici. Odsud řeka míří na bosenském území zhruba k severu úzkým hlubokým místy zalesněným údolím mezi horami, zprvu s četnými peřejemi. Protéká městy Foča a Goražde, následuje Višegrad se starobylým tureckým mostem ze 70. let 16. století, jehož osudy působivě zachytil ve svém románu "Most přes Drinu" nositel Nobelovy ceny Ivo Andrić. Hluboce zaříznutý, 24 km dlouhý, úsek za "Višegradem" mezi Žepou a Klotijevcem se nazývá Kaňon Driny ("Kanjon Drine") a od těchto míst po celý zbytek toku řeka tvoří přirozenou východní hranici "Bosny a Hercegoviny" se Srbskem. Pod kaňonem řeku přehrazuje mohutná, 93 m vysoká hráz Peručacké přehrady ("Perućačko jezero"), jejíž vzdutí sahá 50 km proti proudu až téměř k "Višegradu". Níže leží při toku na srbské straně město Bajina Bašta, poté nad bosenským městem Zvornik zadržuje tok Zvornická přehrada ("Zvorničko jezero"). Pod ústím řeky Lim se nacházejí vodopády. Dále leží při "Drině" na pravém, srbském, břehu města Banja Koviljača a Loznica. Odtud řeka definitivně opouští hluboké údolí a v rovinaté krajině dolního toku vytváří ve svých náplavových terasách množství meandrů a slepých ramen. Na levém břehu míjí bosenské město Janja a pak už se "Drina" přibližuje "Sávě", do níž se vlévá zprava mezi vesnicem Bosanska Rača a Sremska Rača.
"(L = levý; P = pravý)"
Nejvyšších vodních stavů dosahuje na jaře a během letních a podzimních povodní. Průměrný roční průtok vody činí na dolním toku 341 m³/s.
V dobách pozdního starověku byla řeka přirozenou hranicí mezi říší východořímskou a západořímskou. Během první světové války probíhaly na "Drině" v letech 1914 až 1915 těžké boje mezi rakousko-uherskou a srbskou armádou.

Manipul je vojenskou jednotkou římské armády. Byl tvořen vždy dvěma centuriemi neboli setninami. Před vojenskou reformou z druhého století př. n. l. v manipulu pochodovalo 120 až 150 vojáků, po této reformě míval manipul i kolem dvou stovek mužů.
Základní bojovou silou římského vojska byla legie skládajíci se z 5000 pěšáků. Legie se skládala z 10 kohort, 30 manipulů a 60 centurií. Každý muž byl příslušníkem centurie. Dvě centurie tvořily manipul, který byl označován zástavou (signum). Šest centurií tvořilo kohortu. Kohorty byly označené číselně od I do X. Kromě pěšáků patřilo k legii 120 jezdců, kteří zabezpečovali spojení mezi jednotkami nebo pronásledovali zběhy.

Centurie (lat., z "centum viri", sto mužů), česky setnina, byla skupina svobodných občanů, která měla svého zástupce ve shromáždění a zároveň tvořila základní taktickou jednotku římské armády; velel jí centurion neboli setník.
Ke konci královské doby se starší rodová organizace římské společnosti rozpadala, protože přibývalo občanů, kteří do žádného rodu nepatřili. Tím přestávalo také fungovat nejstarší kurijní shromáždění ("comitia curiata"), v němž bylo zastoupeno třicet skupin patriciů (šlechty). Podle tradice to byl král Servius Tullius, který udělal zásadní reformu. Místo podle rodového původu a příslušnosti rozdělil svobodné muže do šesti tříd podle majetku. Každá třída se pak dělila na centurie, zastoupené v setninovém shromáždění ("comitia centuriata"). Toto shromáždění 193 (později 373) zástupců centurií mělo za republiky hlavní zákonodárnou i soudní moc. 
Království ani republika neměly stálou armádu a války se účastnili všichni svobodní muži. Centurie se z vojenského hlediska dělily na centurie juniorů (od 17 do 45 let), kteří táhli do pole, a centurie seniorů (od 46 do 60 let), kteří bránili město. V císařské době význam setninového shromáždění klesal a centurie zůstaly jen základem vojenské organizace. Legie měla ideálně 4200 mužů v 60 centuriích o různém počtu mužů podle zbraně.
V ideálním případě měla centurie sto mužů, v praxi její velikost ovšem silně kolísala, a tak velmi často neměla více než šedesát nebo sedmdesát vojáků. Řidčeji se objevovaly posílené centurie, které měly 120 až 125 mužů, výjimečně až 170 vojáků. Takové byly například centurie elitní pretoriánské gardy, jakési ochranky císaře.
Po Mariově reformě armády v roce 107 př. n. l. čítala centurie obvykle 80−83 mužů. Centurie se dál dělila na 10 družstev ( contuberii ) po osmi legionářích, tito legionáři spolu sdíleli jeden stan. Šest centurií tvořilo kohortu a deset kohort tvořilo legii. Každé centurii velel centurion, který měl k ruce optiona (svého zástupce), praporečníka jednotky a oněch osmdesát legionářů. Výlučné postavení mezi centuriony měl centurion 1. centurie, který byl ostatním centurionům kohorty nadřízený. Centurioni, kteří veleli 1. centurii zároveň veleli celé kohortě. Zcela výlučné postavení mezi všemi centuriony, měl centurion 1. centurie 1. kohorty. Byl nejvýše postaveným ze všech centurionů. Legionář mohl být povýšen na optia, a dále na centuriona pouze na základě svých schopností, úspěchů a délky služby v legiích. 
V římské armádě důstojníci neskládali žádné zkoušky, jejich zkouškou byla služba, a vyšší hodnost mohli získat pouze bezúhonnou službou. Nad centuriony byli postaveni tribunové, z nichž jeden (1. tribun) byl ostatním tribunům nadřízený. Tuto funkci většinou získávali mladí aristokrati, kteří v této pozici měli nabýt zkušeností pro další funkce. Dále nad tribuny stál prefekt tábora, nejdéle sloužící voják legie s největšími zkušenostmi. Prefekt tábora pak podléhal jen legátovi, který velel celé legii. Legáti se do svých pozic rekrutovali na 3 - 5 let, prefekt tábora ale u své legie zůstal, buďto do své smrti, nebo do skončení vojenské služby, která v dobách principátu představovala 20 - 25 let.

Genetická choroba, resp. dědičná či genetická nemoc je nemoc, která je geneticky zapříčiněna (např. Downův syndrom, srpkovitá anémie, cystická fibróza nebo Duchenneova svalová dystrofie), podmíněna (např. některé formy rakoviny) či podpořena (poslední skupina není započtena ve všech definicích genetických chorob). Přesto dědičnost není tak jednoznačná a nemusí se projevit. Genetické choroby studuje lékařská genetika.

Neretva ( , italsky "Narenta") je řeka v Bosně a Hercegovině (Hercegovsko-neretvanský kanton) a Chorvatsku (Dubrovnicko-neretvanská župa). Pramení v Dinárských horách a teče na jih, kde ústí deltou do Jaderského moře. Je 225 km dlouhá; 203 km jejího toku je na území Bosny a Hercegoviny a 22 v Chorvatsku. Povodí má rozlohu 5600 km². Je jedinou řekou na území Bosny a Hercegoviny, které se do Jaderského moře vlévá. 
Řeka je známá díky značnému počtu druhů ryb, které zde žijí, z nichž nejvíce zastoupen je úhoř říční. 
Neretva pramení přímo pod vrchem Čemerno (masiv Zelengoru), nedaleko hranic Bosny a Hercegoviny s Černou Horou v nadmořské výšce 1095 m. Poté teče kaňonem na severozápad přes Dinárskou vysočinu (oblíbená turistická oblast). Prudká horská bystřina zde patří k nejchladnějším řekám na území Bosny a Hercegoviny; její teplota se pohybuje i v létě okolo 7-8 °C. Údolí řeky v horním toku jsou hluboká 600-800 m. 
Na horním toku přibírá Neretva přítoky Repešnica, Rakitnica a Ljuta s pravé strany, a dále říčky Lađanica, Župski Krupac, Bukovica, Bijela, Krupac, Trešanica, Idbarčica, Kraljuščica a Neretvica ze strany levé. V dolní části toku jsou přítoky Neretvy Bregava a Trebižat.
Řeka dále protéká městy Konjic a Jablanica. V Jablanici se nachází hydroelektrárna, jedna z největších v zemi. Hráz je vysoká 85 m a vytváří Jablanickou přehradu. Na řece se nachází celkem 9 vodních elektráren. Kromě Jablanice (dokočená v roce 1954) jsou to i Grabovica (1981), Peć-Mlini (2004) a Mostarsko Blato (2012). Všechny přehrady se nacházejí v úseku Konjic-Mostar. 
Dále řeka teče na jih soutěskou do Mostaru (je tudy vedená i silnice a železnice Dubrovník–Sarajevo), protéká pod jeho Starým mostem, a dále na jih do Metkoviće. Pod Mostarem se Neretva rozšiřuje.
Směrem na jih od Počitelje přes Čapljinu až k ústí moře se nachází dolní tok řeky. V průběhu minulých desetiletí byl tento dolní tok značným způsobem kultivován. Byly vysušeny původní bažiny a tok řeky byl napřímen tak, aby bylo možné údolí řeky využít k zemědělství. Pěstují se zde různé plodiny, od obilovin až po středomořské ovoce. Údolí řeky patřilo v dobách socialistické Jugoslávie k nejúrodnějším oblastem v zemi. 
Regulace řeky umožnila její splavnost. Povodně byly zabráněny prostřednictvím valů, které vznikly na březích řeky. Regulace měla nicméně za výsledek změnu přísunu vody do řeky; v letních měsících již do Neretvy přitéká voda, která přicházela do řeky z těchto močálů. Snížil se také přísun sedimentů do říčního koryta, a to se tak od zregulování řeky prohloubilo o 2-3 metry. 
Posledních 22 km protéká Chorvatskem. Největším přítokem řeky je říčka Trebižat, která se do ní vlévá u Čapljiny. Jihovýchodně od města Ploče se řeka vlévá do Jaderského moře. Delta řeky, která je od roku 1992 přírodní rezervací, má rozlohu 196 km. V blízkosti Opuzenu se řeka větví do 12 ramen. Její voda dál teče Malostonským zálivem a Neretvanským průlivem. 
Průměrný průtok činí 280 m³/s. Vysoké vodní stavy nastávají na jaře a na podzim. Je splavná do "Metkoviće" (20 km od ústí)
Vláda Bosny a Hercegoviny plánovala vybudovat další minimálně tři přehrady (Konjic, Ulog, Zalomka, Nevesinje, Klokun), které by se nacházely v kaňonu řeky. Proti tomu protestovali ekologové, kteří namítali, že kaňon Neretvy je jeden z nejkrásnějších v zemi a neměl by být takto zničen.

Konrad Ernst Eduard Henlein (6. května 1898, Vratislavice nad Nisou – 10. května 1945, Plzeň) byl funkcionář Ještědsko-jizerské a poté Chebské župy Německého turnerského svazu (DTV) v Československu. V roce 1931 se stal náčelníkem této organizace, kterou řídil zpočátku v duchu Spannových myšlenek a byl zároveň členem německého Kameradschaftsbundu (Svaz kamarádství). V roce 1933 založil a stál v čele politického hnutí Sudetendeutsche Heimatfront (SHF). Na podzim roku 1937 Konrad Henlein přestoupil k nacionálním socialistům. Adolf Hitler jmenoval Henleina Gruppenführerem (později Obergruppenführerem) SS, župním vedoucím NSDAP a poslancem říšského sněmu. Po 15. březnu 1939 byl šéfem civilní správy okupačních vojsk a 1. září stanul v čele Sudetské župy jako říšský místodržící. Tuto funkci zastával až do konce války.
Henlein se narodil v tehdejším "Maffersdorfu" (dnes Vratislavice nad Nisou, součást Liberce) jako syn úředníka, Němce Konrada Henleina a Češky Hedwigy (rozené Dvořáčkové). Se svými rodiči žil v Rychnově a po absolvování obchodní akademie v Jablonci nad Nisou se roku 1916 přihlásil do armády. Během první světové války byl na italské frontě zajat a domů se vrátil až v srpnu 1919.
Pracovat začal jako bankovní úředník v jablonecké České obchodní bance, odkud však brzy přešel do Kreditanstalt der Deutschen. Byl velmi aktivní v turnerském hnutí, roku 1923 se stal vzdělavatelem mládeže ještědsko-jizerské turnerské župy. Od října 1925 pracoval jako učitel tělocviku v Aši, kde se také seznámil s dcerou kavárníka Emmou Luisou Geyerovou, se kterou se v roce 1926 oženil.
Roku 1928, již jako populární osobnost, zřídil v tomto městě také ústřední turnerskou školu. V říjnu roku 1933 založil politické hnutí "Sudetendeutsche Heimatfront" (SHF), které se později (1935) přeměnilo na "Sudetendeutsche Partei" (SdP). Postupně získal podporu nacistického vedení a díky kontaktům na západní politické kruhy dosáhl mezinárodní diskuse nad sudetoněmeckou otázkou. Tuto otázku ovšem sám vyhrotil, a to neustálým stupňováním svých požadavků. Mezitím například přednášel v prosinci 1935 v londýnském královském institutu. Dokonce se chtěl stát prezidentem Československa. S Adolfem Hitlerem se setkal poprvé v srpnu roku 1935.
Druhá polovina 30. let byla dobou jeho vrcholného úspěchu. Přestože vedle českých agrárníků nejsilnější politická strana, zůstala SdP v opozici, v níž jí chtěli čeští a ostatní němečtí politici izolovat. To však SdP umožnilo nadále vystupovat z pozice kritika koalice, což jí v době, kdy ještě stále panovala v pohraničí vysoká nezaměstnanost a bída, umožnilo nadále zvyšovat počet svých příznivců. Sám Henlein byl ve složité pozici, protože v SdP existovaly různé názorové skupiny, mezi kterými musel manévrovat. Přitom se snažil zavést do strany nacistický vůdcovský princip, tj. vybudovat si absolutní autoritu. Sám záměrně nikdy ani nekandidoval do Národního shromáždění, aby se mohl prezentovat jako „čistý“ vůdce svého lidu, který nemá s pražskou politikou nic společného.
V první polovině 30. let zastával Henlein ve svých veřejných projevech autonomistický program a celkově protinacistické postoje, protože jednak hrozil zákaz SdP československou vládou a jednak bylo třeba otupit antipatie spannovské frakce SdP. Neboť jak ve svém dopise A. Hitlerovi mimo jiné uvedl: „Sudetské němectví je si vědomo zvláštní politické úlohy vůči antiněmeckému zadání a vůči politice Československa, určované Západem a bolševickým východem, a chce být faktorem nacionálněsocialistické říšské politiky (...) SdP musí skrývat své přiznání k nacionálnímu socialismu jako světovému názoru a politickému principu. Jako strana v demokraticko-parlamentním systému Československa musela navenek, ve svých ústních a písemných projevech, na shromáždění a v tisku, v parlamentu, ve své vlastní výstavbě a při organizování sudetského němectví, používat demokratickou terminologii a demokraticko-parlamentní metody. Neměla by proto nezasvěceným říšskoněmeckým kruhům připadat jako sporná a nespolehlivá (...) Spornost vnějšího obrazu SdP je prohlubována tou okolností, že SdP vnitřně po ničem jiném tak netouží jako po vtělení sudetoněmeckého území, ba celého česko-moravsko-slezského prostoru do říše, avšak navenek musí vystupovat za zachování Československa a integritu jeho hranic, a musí se pokoušet nastolovat reálně vyhlížející vnitropolitický cíl pro svůj politický boj.“
Otevřeným stoupencem Hitlera se stal až v roce 1937, kdy radikální nacistické křídlo SdP vedené K. H. Frankem získalo převahu. Roku 1937 se Henlein sešel s Adolfem Hitlerem a přislíbil mu absolutní věrnost, tedy dobrovolně se stal jeho nástrojem. Společně formulovali taktiku „vždy žádat víc, než je možné splnit“, kterou se pak SdP řídila až do rozbití Československa. Protože koaliční vláda začátkem roku 1937 veřejně vyhlásila program odstranění veškeré diskriminace Němců (v obsazování úředních míst atd.) a začala připravovat různá opatření k dosažení úplné rovnosti, musela SdP ve své rétorice stále přitvrzovat. Zároveň šlo o čas, protože Hitler nechtěl vzhledem k rychlému pokračování pevnostních staveb (hlavní úseky měly být bojeschopné roku 1940) likvidaci Československa odkládat.
V září 1938, když jednání mezi SdP a vládou Československa dospělo do bodu, kdy vláda s drobnými výhradami v podstatě přistoupila na všechny požadavky SdP (především dalekosáhlá přestavba státu na autonomistickém principu) a kdy ne zcela malá část představitelů SdP otevřeně přiznávala, že bylo dosaženo toho, oč usiloval jejich maximalistický program (Ernst Kundt, Sebekowsky), byla jednání ze strany Henleina a Franka přerušena pod záminkou incidentu, který se odehrál v Ostravě (zřejmě byl uměle vyvolán, aby tuto záminku poskytl).
Jednání tak nebylo nikdy dokončeno: po dobu SdP iniciovaného přerušení jednání se SdP pokusila ve dnech 13. – 15. 9. 1938 v několika okresech za pomocí zbraní propašovaných z Německa o ozbrojený převrat s cílem tato území násilně připojit k Německu. Převrat byl okamžitě potlačen policií, celníky a armádou. Většina guerillových bojovníků včetně Henleina a většiny politiků SdP uprchla do Německa. V zasažených okresech bylo vyhlášeno stanné právo. Dne 15. 9. byla SdP postavena mimo zákon a na její představitele byly vydány zatykače. Důvodem převratu byla právě skutečnost, že už nebylo možné stupňovat dále požadavky a dosažení shody mezi SdP a vládou by vedlo k uklidnění a upevnění Československa, tedy přesně opaku situace, o níž se snažil Hitler.
Henlein mezitím v Německu z uprchlých bojovníků zorganizoval tzv. Freikorps, sám se stal jeho velitelem a během několika dní vyslal své skupiny do Československa znovu. Tato akce se někdy označuje jako druhý pokus o převrat. Teroristická aktivita se soustředila na západní a severní příhraničí. Druhý převrat byl rovněž potlačen. Zaznamenal však úspěch v okrese Aš, kde guerillu podpořily z Německa i jednotky SS. Československá vláda se domnívala, že Hitler se snaží rozpoutat těmito akcemi válku, kterou by pak vydával za útok Československa na Německo, a proto vydala armádě rozkaz, aby se stáhla na hranice okresu Aš. Tento okres tak byl ponechán svému osudu a Freikorps spolu s SS ho obsadily už týden před Mnichovskou dohodou. Z okresu Aš bylo několik stovek lidí uneseno („zatčeno“) do Německa. Celkově oba pokusy o puč zanechaly nejméně několik desítek mrtvých na obou stranách. Boj byl ze strany Freikorpsu veden se značnou krutostí a zákeřností; citován bývá např. případ vesnice Habersbirk, kde mnohonásobná přesila zmasakrovala místní četníky, ztýrala místní české civilisty atd.
Z Německa se Henlein vrátil až po mnichovské dohodě, již jako Hitlerem jmenovaný (1. 10. 1938) říšský komisař pro Sudetoněmecká území. Účastnil se osobně vítězného průjezdu Hitlera pohraničím. Jako správce těchto oblastí byl zodpovědný za veškerý teror, kterého se nacisté dopustili po obsazení pohraničí vůči Židům, Čechům a německým antinacistům (např. bývalý sociálnědemokratický starosta Ústí nad Labem Leopold Pölzl byl tažen městem na oprátce a měl být ulynčován k smrti, kdyby ho náhodou nezachránilo z rukou davu gestapo).
Když SdP splynula s NSDAP a vznikla župa NSDAP Sudety, stal se jejím župním vedoucím. Byl také Obergruppenführerem SS a od 1. května 1939 byl místodržícím Říšské župy Sudety.
Jeho osobní mocenské postavení však bylo spíše špatné. Řada jeho nejbližších spolupracovníků z bývalé SdP byla z politických důvodů odstraněna (např. Heinz Rutha byl gestapem udán čs. policii pro tehdy trestnou homosexualitu a v československém vězení v roce 1937 spáchal sebevraždu). Henlein byl mužem s vysokou funkcí, ale jeho vliv byl omezený.
V pondělí 7. května 1945 odjel Henlein z Liberce, aby se pokusil vyjednat s Američany mimo jiné také uznání Mnichovské smlouvy. Podařilo se mu dostat se až na území osvobozené americkou armádou, kde však byl u Lokte zajat, vyslýchán a uvězněn v Plzni. Když zjistil, že s ním nikdo jednat nehodlá a že je považován za válečného zločince, podřezal si sklem z rozbitých brýlí časně ráno 10. května žíly. Pohřben byl v neoznačeném hrobě v Plzni. V dokumentech Mezinárodního trestního tribunálu v Norimberku, který se konal po válce, je Henlein otevřeně označován za válečného zločince.
Osobu Henleina zmiňuje i Divadlo Járy Cimrmana, které jako místo narození zmiňuje fiktivní obec Liptákov. Henleinovo jméno použili rovněž autoři pořadu Česká soda pro persiflážní reklamu na novou „Škodu Henlein“, obsahující narážky na teroristickou činnost bojůvek SdP a na dva pokusy o ozbrojený puč, které Henlein se svou stranou zorganizoval v září 1938.

Spojení písmen L a P může mít různé významy:

Ziva Kunda (13. června 1955 – 24. února 2004) byla americká profesorka sociální psychologie na University of Waterloo.
Její webové stránky byly v Česku a na Slovensku velmi populární.
Byla vdaná za Paula Thagarda, s nímž měla dva syny – Daniela a Adama. Ph.D. titul získala na University of Michigan. Je autorkou slavné práce "Social Cognition: Making Sense of People". Před svou smrtí inspirována Katherine Grahamovou začala v roce 2004 psát autobiografii, během dvou měsíců však stihla popsat jen prvních jedenáct let svého života.



Daffy Duck neboli "bláznivý kačer" je hrdina kreslených seriálů "Looney Tunes" a "Merrie Melodies" společnosti Warner Bros.
Postava tohoto kačera se poprvé objevila na filmové plátně 17. dubna 1937.
Od té doby byl hrdinou mnoha krátkých filmů, ale i celovečerních kombinovaných komedií.

Civilismus, též civilizační či civilní poezie, je tendence v poezii konce 19. století a prvního dvacetiletí 20. století. Soustřeďuje se na zobrazení technických vymožeností, moderního života a civilizace. Oslavuje všední věci a lidskou práci.
Za průkopníka civilismu je považován jeden z nejvýznamnějších amerických básníků Walt Whitman. Svou jedinou básnickou sbírkou "Stébla trávy" (první vydání z roku 1855) položil základy tohoto směru. Sbírka nese všechny zásadní znaky civilismu. Whitman se snažil o nové pojetí krásy a pravdivosti.
V belgické poezii civilismus prosazoval Émile Verhaeren. Podal obraz průmyslového velkoměsta i venkova (Flandry).
Během svého složitého básnického vývoje se dostal k civilismu básník Stanislav Kostka Neumann.
Raná tvorba básníka Josefa Hory vykazuje výrazný civilizační smysl pro dynamiku moderní doby (sbírka "Básně" z roku 1915 a sbírka "Strom v květu" z roku 1920).
Na civilismus navázala ve své tvorbě česká umělecká skupina s názvem Skupina 42, kterou přitahovala zejména velkoměstská civilizace a všední, každodenní život. Jejím předním představitelem byl básník a výtvarník Jiří Kolář.
Vliv civilismu je patrný rovněž v básnické sbírce Josefa Škvoreckého "Nezoufejte!" z roku 1946.
Mnohem později než v poezii se civilismus se na krátkou dobu promítl i do filmu. Nejvýrazněji to bylo ve Velké Británii v období let 1940 až 1945. Hlavními představiteli civilismu zde byli David Lean a Carol Reed. Účelem krátké epochy britského civilismu bylo povzbudit tamní obyvatelstvo od válečné deprese a prost velkých gest a slibů mu vštípit, že s určitou dávkou skromnosti, poctivosti a pracovitosti se dá válka (a zobecněně cokoli) překonat. Tento směr se vyznačuje prostým, nijak nerafinovaným ani teatrálním, filmovým stylem, tematicky se drží osudů obyčejných lidí. Často apeluje vytrvalost a houževnatost, a též na existenci skrytých sil, které v sobě i ten nejobyčejnější člověk má, a prakticky vždy ukazuje, že i přes rány osudu se nakonec vše v dobré obrátí.
Nejčastěji zmiňovaným filmem civilismu je Deanovo "Moře, náš osud" (In Which We Serve, 1942). Vypráví příběh námořníků lodi Torrin a jejich vzpomínání na dobu před vyplutím. Například, ve scéně, kdy po potopení německé lodi, britští námořníci vytahují z vody přeživší, jsou němečtí námořníci záměrně vykresleni jako vysílené špinavé zubožené trosky, což soudobým divákům podvědomě vtisklo paralelu, že každý nepřítel se dá porazit. Z tohoto hlediska lze vybrané scény britského civilismu přiřadit k propagandě (ovšem, zřejmě v tom pozitivním slova smyslu).

Peklo je v řadě náboženství místem utrpení a trestu v posmrtném životě, ve kterém duše zemřelých trpí za své viny. Peklo je umístěno v podzemí (viz též podsvětí). Dalšími místy posmrtného života jsou ráj, očistec a předpeklí. Podle Bible bylo peklo připraveno pro Satana a jeho anděly.
Peklo je obýváno vedle duší mrtvých démony. Vyskytuje se v umění a literatuře například Danteho Božské komedii.
Český výraz "peklo" je slovanského původu. Původní význam, doložený ve staroslověnském slově "pьkъlъ" byl ‚smůla‘, ‚dehet‘ (srv. německé "Pech"). K odvození došlo zřejmě na základě křesťanského obrazu o pekle, kde hříšníci trpí ve vroucí smůle. Lidová etymologie odvozující slovo peklo od pečení se hříšných duší na ohni vznikla až dodatečně, a není tedy správná.
Hebrejské slovo še’ol (שְׁאוֹל) a jeho řecký ekvivalent hadés v Septuagintě značí říši mrtvých. Mrtví jsou proto, že nemají vědomí (viz Kazatel 9:5,10). V tomto pojetí je peklo "nicota, nejzazší nicota odloučenosti od Boha.
Buddhistické texty podrobně popisují hrůzné utrpení bytostí v mnoha podzemních úrovních "narak". "Naraka" v buddhismu i hinduismu je na rozdíl od pekla v křesťanství vlastně očistcem, kde se duše utrpením očistí od hříchu. "Naraka" a očistec jsou tedy totožné s zoroastrickým Hamistaganem. Peklo je také stavem vědomí a toto utrpení se nemusí odehrávat po smrti, ale již v současném těle. To souvisí se zákonem karmy, podle něhož naše činy dříve či později přinesou své ovoce.
Dle katolické nauky Ježíš Kristus mluví v Novém zákoně o pekle jako o "spalujícím, neuhasitelném a věčném ohni", kam je uvržen anděly Páně ten, který do konce svého života odmítá přijmout víru a umírá ve smrtelném hříchu. V pekle pak zahyne jak tělo, tak duše takového hříšníka potrestaného odloučením od Boha.
Součástí katolické věrouky je nabádání věřících k odpovědnosti, plynoucí ze svobody rozhodnutí, které může, ale nemusí vést k "obrácení k Bohu". Zároveň však tato věrouka mluví o milosrdném Bohu, který nechce dopustit, aby hříšník zahynul v odloučení a v rozporu s vírou.
Ti, kteří činili při svém životu zlo, budou, dle katolické věrouky, při posledním soudu vzkříšeni, aby mohli být odsouzeni a odejít do "věčného trápení", zatímco ti, kteří činili dobro, budou vzkříšeni k životu. Pro věčně trpící pak již nebude existovat cesta zpět, k nápravě. Podle katolického učení si však tito věčně trpící vybrali svou cestu dobrovolně, zcela svobodně, tím, že odmítli "zachovat zákon Boží". Všichni křesťané tedy mají podle tohoto učení usilovat o "vykoupení", tedy o "záchranu duší", aby byly od "věčného utrpení" v pekle uchráněny.
V lidové mytologii je možno do pekla vstoupit, zachránit trpící duši, vyvést ji z pekla ven a vrátit tak zemřelého hříšníka do života. O mnohých jeskyních, tunelech a jiných otvorech v zemi se v pověstech vypráví, že jsou vchodem do pekla. Jindy se říká, že brána do pekla se nachází za šípkovým keřem. Odtud pochází úsloví "jdi mi k šípku".
V evropském folklóru, včetně českých pohádek, jsou s peklem velmi často spojovány ohromné kotle, v nichž se hříšné duše vaŕí nebo pečou. S touto představou pracuje v Božské komedii i Dante Alighieri, ale nemá oporu v Bibli ani ve spisech církevních otců. V hinduistických textech se hovoří o pekelných kotlích, do nichž budou v Jamově říši uvrženi ti, kdo spáchali incest se svou sestrou nebo zabili vyslance. Také na japonských a tibetských obrazech buddhistického pekla se nacházejí obrazy démonů vařících hříšníky v kotli. Snad nejstarší zmínky o podsvětních kotlích, v nichž mají být zničena zloba a nemoci, se objevují v chetitských zaklínadlech z 2. tisíciletí př. n. l.
Mezi nejznámější historické popisy pekla patří Božská komedie od Dante Alighieriho. Básník zde postupně putuje peklem, dále očistcem a nakonec zakončí svou pouť v ráji.
Peklo také vystupuje v mnoha dílech moderní literatury. V horrorech se o něm obvykle jen mluví, ve fantasy bývá i zobrazeno, a to často s humornými prvky.
V komiksu Sandman je například jednu dobu peklo triumvirát: o vládu se dělí Belzebub, Lucifer a Azrael.

Osud člověka ( "Судьба человека") je novela sovětského spisovatele Michaila Alexandroviče Šolochova z roku 1957. Je označována jako jedno z nejzávažnějších děl poválečné sovětské literatury.
V českém překladu Věry Š. Vendové knihu v roce 1971 vydalo Nakladatelství Mladá fronta.
Šolochov toto své dílo věnoval Jevgenii Grigorjevně Levické, člence KSSS od roku 1903.
Kniha je vystavěna jako rozhovor autora s hrdinou, bývalým vojákem a řidičem Andrejem Sokolovem. Sokolov začíná své vyprávění šťastným klidem domova, kde pracoval jako dělník a později jako řidič, založil rodinu, postavil dům a nic mu nechybělo. Byl však povolán na frontu a musel vše opustit. Po jednom roce se dostal v květnu 1942 do německého zajetí a jen o vlásek unikl smrti, když se hrdinsky snažil dovézt munici na frontu. Po nekonečných útrapách, nelidském týrání a těžkých pracích ve fašistických koncentračních táborech, nejen v Německu, kdy už si přál raději zemřít, se mu naskytla šance a po celých dvou letech v zajetí se znovu nebojácně probil ke svým a dovezl jim i nepřátelského majora.
Dozví se však zdrcující zprávu, že jeho milovanou ženu Irinu, dcerky Nastěnku a Olušku zabila bomba při náletu na letiště poblíž jejich domu, po kterém zbyl pouhý kráter. To zanechá v jeho duši hluboký šrám. Později se však doslechne o svém synu Anatoliji, jenž byl dokonce povýšen na kapitána dělostřelecké baterie a s obrovskou pýchou se těší, až se shledají. Osud mu však nepřál a jeho syna zabil v poslední den dobývání Berlína německý odstřelovač. Zůstal tak zcela sám s nezodpovězenou otázkou, čím si zavinil tak těžký osud. Zkrušen těžkými zážitky se Sokolov snaží najít novou vůli k životu, najít smysl další existence. Tento smysl najde v malém cizím chlapci Váňovi, jehož válka také připravila o všechny blízké, a přijme ho za svého syna.
Jako ve všech sovětských dílech věnujících se válce i v tomto jsou patrné schematické prvky jako bezvadnost ruského vojáka, odpor ke zrádcům komunismu, hrdina obyčejný člověk a dělnictví. Dílo však klade i závažné otázky existence, nad kterými se může čtenář zamyslet.
Hlavní hrdina Sokolov: kritizuje zbabělost, je odvážný, vlastenec, čestný a houževnatý.
Dílo bylo také úspěšně zfilmováno, svůj režisérský debut si v něm úspěšně odbyl známý sovětský herec a režisér Sergej Bondarčuk, který v tomto filmu ztvárnil také hlavní hereckou roli, postavu Andreje Sokolova.

Maxmilián Hošťálek z Javořice (1564 Žatec – 21. června 1621, Praha) byl český politik, primátor města Žatce a zemský direktor během stavovského povstání.
Jeho rodiči byli Zikmund Hošťálek z Javořice a Anna z Vorličné, která pocházela z Hradce Králové. Predikát "z Javořice" pro rodinu získal roku 1530 Zikmundův otec Jiřík. Hošťálkové se tak stali erbovními měšťany. Maxmiliánu Hošťálkovi připadl v Žatci značný pozemkový majetek, zejména statek Velichov, protože jako jediný mužský člen rozsáhlé rodiny přežil morovou epidemii 1582–1583. O jeho vzdělání není nic známo, zřejmě navštěvoval některou z městských partikulárních škol. Po roce 1591 se stal jedním ze 12 konšelů. V městské radě měl na starosti ekonomiku poddanských vesnic patřících k městským statkům. 
Poté co městu půjčil 1500 míšeňských kop se v roce 1610 stal v Žatci primátorem. V roce 1604 si jeho sestřenici vzal Pavel Skála ze Zhoře, který se ve městě usadil.
Hošťálek se angažoval v nekatolické protihabsburské stavovské opozici. Na zemském sněmu 8. června roku 1617 přednesl za městský stav - společně s Valentinem Kochanem z Prachové - požadavek, aby součástí volebního reversu Ferdinanda II. byla přísaha na Rudolfův Majestát na svobodu náboženského vyznání z roku 1609. Za to byl odvolán z místa žateckého primátora. V květnu 1618 byl zvolen za jednoho z deseti členů Direktoria za měšťanský stav. 27. října 1619 v jeho domě přespal cestou na pražskou korunovaci Fridrich Falcký. 
Manželka Dorota nejprve odešla do exilu, po čase se vrátila do Žatce, přestoupila ke katolictví a znovu se provdala. Maxmilián a Cyprián, Hošťálkovi synové z prvního manželství, sloužili v armádách protihabsburské koalice a jejich životní osudy nejsou známy. Jan Zikmund, syn z druhého manželství, se stal plukovníkem císařské armády. V roce 1637 dosáhl souhlasu Ferdinanda III. ke snětí otcových ostatků z brány a jejich pohřbení. Zemřel v Kadani roku 1674.


Terorismus je užití násilí nebo hrozby násilím s cílem zastrašit protivníka a dosáhnout politických cílů. Terči teroristických akcí jsou většinou civilisté. Mezi teroristické metody patří atentáty, bombové útoky, únosy osob nebo dopravních prostředků a další násilné akty. Akty násilí bývají plánovány tak, aby u veřejnosti vyvolaly pocit strachu a nejistoty. Někdy má terorismus podobu vydírání s cílem dosáhnout splnění konkrétních politických požadavků. Vedlejším účelem teroristických akcí je také získání publicity.
Teroristických metod používají zejména skupiny ultrapravicové, ultralevicové, náboženské, národnostně vymezené či revolucionářské. Takovéto nestátní teroristické skupiny mají obvykle malý počet členů, omezené zdroje a do povědomí veřejnosti se snaží dostat násilnými útoky prováděnými taktikou „udeř a uteč“.
V současnosti je terorismus v očích veřejnosti spojen především s islámským radikalismem. Další útoky byly způsobeny například křesťanskými, židovskými nebo separatistickými organizacemi, hnutími za práva zvířat ("ELF"), proti potratům a gayům nebo ekoteroristy. Separatistické útoky působí škody převážně materiální, na rozdíl od nábožensky motivovaných útoků.
V případě, že jsou k páchání terorismu používány státní složky (armáda, policie), hovoří se o státním terorismu.
Terorismus má řadu definic a používání tohoto pojmu je tudíž v mnoha případech velice kontroverzní. Pojem terorismus byl poprvé použit během Velké francouzské revoluce pro popis metod používaných vládou vůči jejím nepřátelům.
Schmidt a Jongman provedli v roce 1988 výzkum mezi odborníky na terorismus a zjistili, že existuje nejméně 109 definic terorismu. Z analýzy vyplynulo, že v definicích se opakovaly nejčastěji tyto prvky:
Dle Ganora jsou typickými prvky terorismu „použití či výhrůžka použitím násilí“, „politické cíle“ a „civilisté jako oběti“.
Lze nabídnout i několik dalších definic terorismu:
Český právní řád definuje teroristický útok následovně:
Z hlediska mezinárodního práva se rozdělují kriminální a válečné činy ("criminal act" vs. "act of war"). Terorismus spadá do kategorie válečného činu, neboť jeho motivací není zabíjet, ale změnit politickou situaci. Terorismus je taktikou nekonvenčního konfliktu (tedy konfliktu mezi státním a nestátním aktérem). V rámci nekonvenčního konfliktu se rozlišuje guerilla, tedy útoky na vojenské cíle a terorismus, tedy útoky na civilní cíle.
Mezinárodní terorismus v posledních desetiletích dosáhl kvalitativního posunu ve vytváření mezinárodně propojených struktur. Mezinárodní společenství se již několik desetiletí víceméně úspěšně snaží spojit své síly v boji proti tomuto fenoménu. To byl také hlavní důvod, proč OSN od 60.let přijala řadu úmluv, které umožnily podstatně zdokonalit mezinárodní spolupráci v této oblasti tím, že určily její legislativní rámec. Až dosud bylo přijato 13 hlavních mezinárodních konvencí, které vymezily odpovědnost a závazky jednotlivých států v oblasti trestního práva hmotného (závazek kriminalizovat předmětná jednání) i v oblasti mezinárodní justiční spolupráce v trestních věcech, a přispěly tak k vyšší koordinaci spolupráce. Většina těchto konvencí byla podepsána a následně ratifikována i vládami České republiky. V rámci OSN pokračují diskuse o textu návrhu Obecné úmluvy OSN o boji proti mezinárodnímu terorismu ("UN Comprehensive Convention on Combatting International Terrorism"). Několik mezinárodních úmluv v oblasti boje proti terorismu bylo sjednáno i v rámci Rady Evropy (zejm. "Evropská úmluva o potlačování terorismu" a "Evropská úmluva o prevenci terorismu").
Následující přehled základních úmluv a jejich stručného obsahu nasvědčuje, že mezinárodní společenství dokázalo prosadit společný zájem na potlačení nejzávažnějších projevů mezinárodního terorismu.
Státy skupiny G8 se zaměřují na spolupráci proti teroristickým aktivitám od roku 1978. Experti z těchto zemí si vyměňují informace, diskutují o slabých místech mezinárodních teroristických dohod a zvažují možné způsoby zdokonalení spolupráce k omezení vyzbrojování teroristů a jejich volného pohybu. V červnu 1995 na summitu v Halifaxu se představitelé států G8 dohodli na posílení protiteroristické spolupráce v oblasti výzkumu a využití nových technologií. Na následujícím setkání ministrů vnitra států G8 v prosinci 1995 v Ottawě byl přijat "Akční plán", založený na doporučeních expertů na terorismus ze zemí G8. Tento plán předpokládá přijetí opatření zaměřených na prevenci a vyšetřování teroristických aktivit. Tento plán mimo jiné obsahuje požadavky:
V Paříži se poté v červnu 1996 sešla další ministerská konference států G8 věnovaná terorismu. Konference přijala 25 doporučení, založených na "Akčním plánu" z Ottawy. Následné pařížské setkání expertů ze zemí G8 v prosinci 1996 podpořilo vytvoření Databáze protiteroristických zkušeností a možných způsobů reakce.
V květnu 1998 se ministři zahraničních věcí G8 sešli v Birminghamu a potvrdili svůj zájem na společném boji proti terorismu ve všech jeho formách. Vyslovili se proti jakýmkoliv ústupkům vůči teroristům a pro zkvalitnění mezinárodní spolupráce. Identifikovali čtyři základní oblasti pro další společný postup:
Terorismus je vojenskou taktikou už od dob Říše římské, ale poprvé bylo tohoto termínu použito během Francouzské revoluce, a to v souvislosti s „"Vládou teroru"“ (Hrůzovládou). V 19. století sloužil tento pojem k označení extrémistických politických činů. Podle Karla Pacnera se moderní terorismus zrodil v carském Rusku, kde bolševici v letech 1900-1910 uskutečnili 23 000 atentátů, kterým podlehlo přibližně 17 000 lidí. Podle Alexe Abelly a Scotta Gordona dnešní definice slova terorismus pochází z období vojenských akcí v Palestině v letech 1946 až 1947 během formování Izraele.
Na konci 19. století a začátku 20. století se taktikou anarchistického hnutí stala mimo jiné propaganda činem, teroristické akce proti státním reprezentantům za účelem vybuzení mas k povstání. Anarchisté v rámci propagandy činem provedli úspěšné atentáty na italského krále Umberta I., rakouskou císařovnu Alžbětu Bavorskou, amerického prezidenta Williama McKinleyho, řeckého krále Jiřího I. a československého ministra financí Aloise Rašína.
V 60. letech 20. století probíhal v tehdejší ČSSR výcvik asijských a afrických teroristů pod vedením první správy ministerstva vnitra (politické rozvědky). To však skončilo likvidací Pražského jara v roce 1968. K dalšímu obnovení kurzů došlo v roce 1975 a výběr kandidátů byl zaměřen zejména s ohledem na podporu tzv. "národně osvobozeneckých hnutí" a to zejména asijských a z řad Palestinců.
Z důvodu nárůstu počtu frekventantů těchto kurzů (které vybíralo mezinárodní oddělení ÚV KSČ) došlo k 1. květnu 1982 ke vzniku "Ústavu zahraničních studií Vysoké školy SNB" v Zastávce u Brna. Zde neprobíhal výcvik samotných teroristů (tedy jedinců provádějících akce), ale lidí zajišťujících podporu (velitelů, plánovačů, spojařů, členů ochranek atd.). Veškerý výcvik podle některých dokumentů probíhal na čistě komerční bázi. Kvůli uzavřenosti ČSSR mohlo mnoho teroristů pobývat v Československu bez obav z prozrazení. StB přes veškeré sympatie ale těmto teroristům nevěřila a snažila se jejich organizace infiltrovat vlastními agenty. Pokud se na území ČSSR dostal známý terorista, byl obvykle v krátké době vypovězen. Týkalo se to např. proslulého Carlose, který přes území Československa projížděl v 80. letech 20. století několikrát; pokaždé StB omezila jeho pobyt na minimum a obvykle nesměl opustit letiště. Od roku 1985 měl Carlos do ČSSR vstup zakázán úplně.
Začátkem 80. let se CIA v jedné ze svých zpráv domnívala, že socialistické státy mají rozděleny úlohy v podpoře významných teroristických skupin. Československo v této zprávě chybělo.
V roce 1972, po smrti jednoho ze zakladatelů Rudých brigád (RB) G. Feltrinelliho se objevily první informace o možném spojení ČSSR a RB. Vodítkem mělo být 22 československých vstupních razítek v jeho pasu. Další informace o spojení následně přinesli výpovědi zatčených příslušníků RB (hovořilo se např. o návštěvách teroristů v Karlových Varech). V roce 1976 byl v italském týdeníku "Il Settimanale" otištěn článek přinášející informace o spojení RB a čs. zpravodajských služeb. Podobné informace obdrželo ÚV KSČ od Komunistické strany Itálie. Naproti tomu v roce 1982 dospěl římský státní zástupce F. Imposimato k závěru, že RB byly napojeny na KGB, ale i Libyi, Sýrii a LFOP. Československo ve výčtu nefigurovalo.
Koncem roku 1999 probíhalo z rozhodnutí ÚZSI vyšetřování mající nalézt v archivech důkazy o stycích čs. rozvědky s RB. Nic se však nenašlo. Naopak bylo konstatováno, že Československé zpravodajské služby měly o RB velmi málo informací. Navíc od začátku 70. let měla československá rozvědka nařízeno "vyhýbat se kontaktům s ultralevicovými, komunistickými a tzv. progresivními (teroristickými) organizacemi". Důvodem byla snaha zabránit v případě prozrazení mezinárodním skandálům a kompromitacím komunistických stran.
Podle některých informací se mohlo jednat buď o dezinformace italských tajných služeb, které prováděly infiltrace RB, nebo o tzv. operaci pod cizí vlajkou, v rámci níž někdo neznámý RB podporoval, ale snažil se vyvolat dojem, že tím podporovatelem jsou československé zpravodajské služby (v rámci této možnosti se např. uvádí, že některé objekty v K. Varech, do kterých československá bezpečnost neměla přístup, vlastnila KGB a dále že v sovětském vojenském prostoru v Milovicích přistávala letadla, jejichž pasažéry československé orgány nekontrolovaly).
Teroristé z Frakce Rudé armády (RAF) byli dlouhodobě podporováni východoněmeckou Stasi. Československé zpravodajské služby se podílely pouze na druhotné podpoře; v první polovině 80. let se např. tři teroristky z RAF zachránily útěkem ze SRN do NDR přes ČSSR.
Na konci devatenáctého a na začátku dvacátého století se formy terorismu vyskytly na Balkáně jako součást boje za získání samostatnosti.Vnitřní makedonská revoluční organizace (VRMO) vznikla v roce 1893 jako tajné hnutí proklamující ideály demokratického typu. Cílem bylo vyvolat ozbrojené povstání, které se mělo proměnit v partyzánskou válku. Tak po pětileté přípravě byla roku 1903 vyhozena do povětří francouzská loď naložená zbraněmi pro Turky, zapáleny plynovody a v kasinech, lokálech a barech navštěvovaných lidmi ze Západu vybuchovaly bomby. Jelikož teroristické akce nepřinesly očekávaný efekt, byla zvolena jiná cesta – ozbrojené lidové povstání, které bylo v srpnu 1903 zahájeno útokem na tureckou posádku v Albánii.
Šéf rumunské depozitury KGB a šéf rumunské tajné služby generál Ion Mihai Pacepa ve svých knihách uvádí, že OOP byl projekt KGB a Jásir Arafat byl vycvičen v KGB. OOP byla desetiletí financována a zásobována ze států socialistického bloku (Semtex z Československé socialistické republiky). Ion Mihai Pacepa, Viktor Suvorov a Stanislav Lunev uvádějí, že za vznikem novodobého islámského terorismu stojí SSSR, jednou z prvních akcí bylo financování a zásobování OOP a vyškolení jeho čelních představitelů. Terorismus SSSR viděl jako efektivnější taktiku oproti standardní vojenské operaci proti Izraeli, které vždy skončily prohrou. Toto potvrzuje např. Wallace Edward Brand z University of California nebo Marius Laurinavičius, Senior Analyst, EESC ve své práci Do traces of KGB, FSB and GRU lead to Islamic State? Generál KGB Alexandr Sacharovskij řekl: "V dnešním světě, kdy jaderné zbraně mají zastaralou vojenskou sílu, terorismus by se měl stát naší hlavní zbraní."
Zejména na počátku 20. století se v Rusku na terorismus specializovala strana socialistů-revolucionářů (tzv. Eseři), jejichž aktivity způsobily smrt mnoha ruských vládních představitelů. Na začátku občanské války se teror zvýšil, zejména na venkově. Teror (tehdy státní) působil i za stalinských čistek k zastrašování lidí či k jejich zfanatizování (udají souseda nebo vlastní rodinu). Po Stalinově smrti se situace uklidnila.
Irský terorismus představuje první městské teroristické hnutí se širokou škálou projevů. Bylo motivováno bojem o nezávislost zaměřeným proti „vnitřnímu kolonialismu“ ekonomického typu, jehož bylo Irsko obětí a jehož kořeny sahají až do 16. století. Integrace bojovníků a obyvatelstva byla úplná a solidární. Nejvýznamnějším prvkem irského terorismu je očividnost jeho vítězství: Velká Británie musela ustoupit ne proto, že by její vojsko bylo horší než teroristické (Irish Republican Army), ale proto, že řadové irské obyvatelstvo podporovalo odpor s nadšením. Ani nelítostná represe hnutí o nezávislost nedostala na kolena. Pod vedením Eamona de Valery a Michaela Collinse pak vznikla IRA, jíž připadla úloha dovést Irsko k úplné samostatnosti. IRA byla organisována jako skutečné vojsko, ačkoli ilegální. Velká Británie proti IRA nasadila pomocné síly policie Black and Tans (Černí a hnědí); násilí na obou stranách neustále přibývalo. Represe ze strany Black and Tans byla neúprosná: např. 14 zastřelených při fotbalovém utkání. Veřejné mínění (v Británii, a hlavně v USA) se obrátilo proti britské vládě a premiér Lloyd George musel přistoupit na kompromis: 6. prosince 1921 podepsal Michael Collins dohodu, kterou Irsko získávalo autonomní status. Historie irského terorismu tím však neskončila, jen se o čtyřicet let později přestěhovala na sever.
V listopadu 1917 byl Balfourovou deklarací přislíben Židům nárok na vlastní stát v Palestině. Od té doby se datuje konflikt, který přetrvává dodnes. Střety mezi arabským a židovským etnikem začaly roku 1920. Vedle prosté sebeobrany organizované asociací sebeobrany Ha-Šomer, která vznikla v Palestině r. 1909, a Haganou (od r. 1921), založil Vladimír Žabotinský tajnou vojenskou organizaci Irgun, jež zahájila činnost roku 1937. V Evropě s nástupem nacismu začaly protižidovské represe a židovská sebeobrana nemohla být za těchto podmínek brzděna. V roce 1939 však Velká Británie nepovolila vstup 450 tisícům Židů do Palestiny (srov. tzv. Bílou knihu), což se setkalo se značnou nevolí mezi osadníky. Cíl Irgunu již nebyla pouze obrana, ale i útoky proti Arabům. Dne 27. února 1939 a 9. dubna 1948 se mu podařilo rozsít paniku mezi arabskými obyvateli. V oblasti Palestiny se tak rozhořela pravá válka. Ačkoli Irgun sám se zavázal k neútočení na britské cíle na území Palestiny, jeho odštěpenecká frakce Lechi pod vedením Avrahama Sterna (odtud pejorativní název pro Lechi "Stern Gang") tuto dohodu nerespektoval. Jejich největší akcí byl útok na vesnici Deir Jassin a na hotel King David v Jeruzalémě, kde sídlil hlavní britský štáb. K velitelům útočného komanda patřil i Menachem Begin, budoucí premiér Izraele a nositel Nobelovy ceny za mír (po rozhovorech s egyptským prezidentem Sadatem).
Palestinský terorismus vznikl roku 1967, přesněji v období po šestidenní válce, kterou vedl Izrael s Egyptem, Sýrií a Jordánskem. Od roku 1948 byl Izrael ve válce se sousedními zeměmi a jeho vzrůstající moc přinutila vlády arabských zemí (prakticky celá LAS), aby podporovaly rodící se palestinské hnutí. K jejich vystoupení došlo už na konferenci arabských zemí, která podpořila vznik Organizace pro osvobození Palestiny (OOP). V OOP se spojily různé organizace, z nichž nejvýznačnější byl Al Fatah, řízený Jásirem Arafatem, Lidová fronta pro osvobození Palestiny, řízená Georgem Habášem a posléze Wádím Haddádem, a Demokratická fronta pro osvobození Palestiny. V roce 1969 byl Arafat zvolen výkonným předsedou Organizace pro osvobození Palestiny. O úspěšnosti tohoto boje svědčí i fakt, že pět let poté, 13. října 1974, byl Arafat pozván do OSN, aby zde Valnému shromáždění předestřel palestinskou otázku. Nejvyšší počet atentátů byl spáchán v období mezi lety 1969 a 1986. Během těchto osmnácti let byla frekvence jeden atentát za dvanáct dní. Zároveň také probíhal systematický boj Izraele proti terorismu prostřednictvím Mosadu (tajná služba Izraele), kterému bylo svěřeno vyhledávání a pronásledování teroristů po celém světě. Palestinský terorismus měl celosvětový rozměr a snažil se zasahovat spíš země stojící za „sionisty“. Došlo však i k atentátům uvnitř Izraele. Mezi lety 1968 a 1986 došlo k 565 teroristickým akcím mimo hranice Izraele. Mezi nejzávažnější patřil mnichovský masakr v r. 1972, kdy během letních olympijských her bylo zajato 11 izraelských sportovců, drženo jako rukojmí a pak zabito. Svůj význam má i rozmístění teroristických akcí: na prvním místě je Itálie, následuje Francie, západní Německo, Řecko a Velká Británie. Tento výskyt není náhodný, neboť Itálie byla vybírána za nejčastější cíl hlavně pro svou zvláštní politicko – ideologickou protikladnost. Itálie vždy stála jednoznačně na proizraelských pozicích ve shodě se Spojenými státy. Byla však současně zemí, která jasně vyjadřovala neutrální postoje a otevřenost vůči arabskému světu.
Nejoblíbenějšími terči se staly dopravní prostředky, zvláště pak letadla. K jednomu z prvních mezinárodních únosů došlo 29. srpna 1969 na římském letišti Fiumicino, kdy dva Palestinci unesli letadlo společnosti TWA do Damašku. 6. září 1970 došlo snad k nejkomplexnější akci v celé historii únosů letadel: byla unesena tři letadla (PanAm, TWA, Swissair) a jedno letadlo El Al (požadavek teroristů byl propuštění Leily Cháledové, palestinské teroristky). Po skončení akce byla první tři letadla vyhozena do povětří. Sedmnáctého prosince 1973 došlo na letišti Fiumicino k přepadení letadla společnosti PanAm a povraždění dvaatřiceti cestujících. Neúspěšnou palestinskou akcí byl zásah v Entebbe, kdy izraelská armáda rozvinula největší protiteroristickou akci v historii. Dvacátého osmého června 1976 skupina teroristů z LFOP unesla na lince z Izraele do Francie letadlo Air France s 248 cestujícími na palubě. Letadlo nakonec přistálo v Entebbe v Ugandě, jíž tehdy vládl diktátor Idi Amin. Po marných pokusech o vyjednávání se izraelská vláda rozhodla vyslat záchrannou misi. Útok trval pouhých 90 minut a v jeho průběhu bylo zabito 7 únosců, aniž by některý cestující přišel o život. K akci, která vzbudila největší zděšení, však došlo na olympijských hrách v Mnichově při mnichovském masakru, kde 5. září 1972 osm teroristů (z Al Fattáh a Černého září) zajalo členy izraelské výpravy. Na letišti ve Fürstenfeldbrucku bylo při pokusu o záchrannou akci zabito 5 teroristů, ale i devět atletů. Událost v Mnichově je nejděsivější stránkou středovýchodního terorismu. Únosy letadel prakticky ustaly až v roce 1988. Už při události v Mnichově se projevila spolupráce LFOP a RAF (Rote Armee Fraktion).
Jejich společnou akcí poté byl únos jedenácti ministrů zemí OPEC, k němuž došlo 26. prosince 1975 ve Vídni. Celé akci velel jeden z nejznámějších teroristů tzv. Carlos. Akce měla (zřejmě na popud plukovníka Kaddáfího) přinutit umírněné arabské země k zaujetí tvrdé protiizraelské politiky.
Palestinská otázka dala mezinárodnímu terorismu rozhodující impulz. Vypěstovala v něm oslavovaný kult násilí, iluzi zkratky vedoucí k řešení velkých politických a společenských problémů. Palestinští teroristé během druhé intifády, kterou rozpoutali v r. 2000, dovedli intenzitu a brutalitu teroristických útoků proti izraelskému obyvatelstvu do zatím nepoznané krajnosti.
Indický terorismus sahá od roku 1905 do konce čtyřicátých let, tedy do doby získání nezávislosti. Zdomácněl hlavně v Bengálsku, které bylo tradičně zastáncem autonomie a nezávislosti na britském impériu, a které je dnes rozděleno mezi Indii a Bangladéš. V indickém nacionalistickém hnutí ční dvě postavy: Bál Gangádhar Tilak a Vinájak Dámódar Sávarkar, který se odstěhoval do Anglie, kde mezi indickými studenty hledal síly pro své teroristické akce. Ty vyvrcholily vraždou sira Williama Curzona Wyllieho. Poté byl vypovězen do Indie, kde ve vězení strávil dvacet let, aby se poté stal hlavou teroristické organizace Ráštrija Svajamsévak Sangh, která měla za cíl sjednocení Indie. Proto je také považován za „duchovního otce“ vraždy Gándhího.
V roce 1954 začal v Alžírsku boj za nezávislost na Francii, který v roce 1956 nabyl formy regulérního terorismu. Teroristická ofenzíva začala v Alžíru výbuchem dvou bomb; o několik dní později vyletěla do povětří dvě auta. Vůdcové alžírského osvobozeneckého boje v čele s Ferhatem Abbásem řídili operace z exilu v Maroku. Přímo v Alžíru pak řídil operace Jacev Sádí. Roku 1961 v Madridu vznikla OAS, která se stavěla proti jakékoli myšlence na to, že by Francie opustila svou kolonii. OAS bojovala i proti francouzské vládě. Spáchala několik teroristických výbuchů ve Francii i Alžírsku, a 21. dubna 1961 se neúspěšně pokusila o státní převrat ve Francii. Cíl OAS ve Francii byl paralyzovat ústřední moc vytvořením atmosféry nejistoty a strachu. Kromě přepadů v muslimské čtvrti Paříže a atentátů proti sídlům Komunistické strany Francie se OAS rozhodla zabít samotného de Gaulla. Její záměr se jí však nejméně třikrát nezdařil. Proti OAS nakonec zasáhla francouzská policie, které se podařilo organizaci rozvrátit. Roku 1962 byla v Evianu podepsána dohoda, kde byla dohodnuta alžírská nezávislost a referendum 1. června válku ukončilo, i přes několik zoufalých pokusů extrémní pravice ve Francii.
Dějiny italského terorismu začaly 12. prosince 1969, kdy vybuchla v Římě na "Oltáři vlasti" bomba. Ještě téhož dne vybuchla druhá bomba v "Zemědělské bance" v Milánu, kde zabila šestnáct lidí. Viníci nebyli nikdy nalezeni. Tím začaly dějiny italského terorismu v němž vynikla organizace zvaná Rudé brigády. Historie této skupiny začala v roce 1969. Tehdy se vytvořila organizace nazvaná Metropolitní politický kolektiv. Jeho duchovními vůdci byli Renato Cucio a Margherita Cagolová. Rudé brigády se aktivizovaly v roce 1970. Jejich první velkou akcí byl únos Idalga Macchiariniho, vedoucího pracovníka firmy Sit-Siemens, z 3. března 1972. Následovaly únosy čelních představitelů velkých italských firem; poté se Rudé brigády začaly specializovat na únosy soudců. Organizace byla extrémně levicově zaměřená, o čemž svědčí stejné názory s Italskou komunistickou stranou (IKS). Někteří její členové dokonce projevovali s teroristy sympatie. IKS zvítězila ve volbách postavila se proti terorismu. Uvnitř strany se však vytvořilo několik seskupení (Hnutí 1977), které s teroristy nadále sympatizovalo. Italský systém se ani po této události nezhroutil a terorismus tak přišel o svou myšlenku (koho většího zabít?). Proti brigádám se navíc přidal i odpor veřejnosti.
Druhého června 1967 v průběhu studentské manifestace (které proběhly v těchto letech snad celou Evropou) zastřelila policie při zásahu studenta Benno Ohnesorga. To se pro některé radikální studenty stalo impulsem k rozhodnutí přejít k ozbrojenému boji. Prvními vůdci skupiny se stali Andreas Baader a Gudrun Ensslinová. Policie je však zatkla po bombovém útoku ve Frankfurtu nad Mohanem. 14. května 1970 však na scénu vstoupila nejznámější osobnost skupiny Ulrike Meinhofová, která velice riskantní operací osvobodila Baadera z vězení. Vedle Hnutí 2. června tak souběžně vznikla "Skupina Baader-Meinhofová" (sami se však nazvali Frakce Rudé armády). Jejich strategická linie byla na rozdíl od italských teroristů internacionálnější. Proto se také okamžitě spojili s palestinskými teroristickými hnutími, od nichž za poskytnutí základen získali zbraně a odpovídající výcvik. Německý stát se vůči teroristům ukázal daleko neústupnějším než italský. Poměrně rychle se objevil zvláštní zákon, tzv. Berufsverbot, na jehož základě byla možná velice přísná kontrola loajality státních zaměstnanců. Došlo také ke zpřísnění policejní kontroly a rozšíření pravomocí policie. To vše pomohlo pořádkovým silám dosáhnout brzy významných výsledků: v květnu 1972 po sérii atentátů policie zadržela Andrease Baadera. Ensslinová byla zatčena 8. června 1972 a do policejní sítě padla i Ulrike Meinhofová. Následujícího roku Hnutí 2. června uneslo představitele křesťanskodemokratické strany v Berlíně Petera Lorenze. Německá vláda tak poprvé (a také naposled) ustoupila a propustila šest teroristů. 9. května 1976 byla ve své cele nalezena oběšená Meinhofová, ačkoli její druzi sebevraždu zcela vyloučili. Zahájil se tím nejdramatičtější rok německého terorismu. Frakce Rudé armády spáchala vraždu generálního prokurátora v Karlsruhe a následovala vražda prezidenta Dresdner Bank. 5. září došlo k únosu prezidenta Asociace německých průmyslníků Hannse-Martina Schleyera a události dostaly rychlý spád. Německá policie zahájila rozsáhlé represe. Dne 13. října 1977 teroristé zaútočili znovu: unesli letadlo společnosti Lufthansa. 18. října byla ve věznici ve Stammheimu nalezena mrtvá těla Baadera, Ensslinové a Raspeho (v důsledku sebevraždy). Následujícího dne bylo v Mylhúzách ve Francii nalezeno Schleyerovo mrtvé tělo. K poslední vraždě došlo 1. února 1985, kdy byl zavražděn německý průmyslník Zimmermann. Poté stopa RAF mizí.
"Toto heslo je založeno na heslu "Terrorism" dostupném on-line v encyklopedii Citizendium pod licencí Creative Commons-Attribution-ShareAlike 3.0 Unported, jehož autory jsou D. Matt Innis, Chris Day a Gareth Leng."

Děkanec je přírodní památka ev. č. 1394, lokalita Krasejovka v okrese České Budějovice. Správa AOPK České Budějovice.
Důvodem ochrany je slatinná louka s hojným výskytem vzácné květeny.

Domestikace (též zdomácnění) je postupné cílevědomé přetváření divoce žijících druhů organismů (živočichů, ale i rostlin, bakterií, ...) v druhy vhodné k chovu. Za domestikovaný organismus je považován takový druh nebo poddruh, který lze bez velkých problémů množit v zajetí, respektive (v užším slova smyslu) (pod)druh, který již žije pouze v zajetí (buď proto, že v divoké přírodě nedokáže přežít, nebo proto, že jej člověk vyhubil).
Některé druhy byly domestikovány už v dávné minulosti (neolitická revoluce), některé druhy teprve v nedávno uplynulých desetiletích, jako např. některá kožešinová zvířata. Za domestikované druhy musíme považovat také některé druhy ptáků chovaných v klecích, např. papouška andulku, japonskou křepelku, kanára apod., stejně tak jako některé druhy akvarijních ryb, např. paví očko (gupka), mečovka, rájovec, a podobně.
Prvním domestikovaným zvířetem byl pravděpodobně vlk. Lidé je dříve lovili stejně, jako ostatní zvěř a v silných letech si je chtěli uchovat na léta slabší. Při svých nomádských cestách je samozřejmě potřebovali mít zavřené, aby neutekly. Postupem času potřebovali také nějaké krmivo, protože v omezeném prostoru se potenciál původní země s čerpáním velkým stádem rychle vyčerpal. Domestikace tedy stojí vůbec v počátcích odklonu od lidského nomádského způsobu života, protože s permanentním zdrojem potravin lidé přestali být závislí na sledování zvěře. Domestikace se stala postupem času i zodpovědná za přeměnu lidského fenotypu při vývoji mnoha modifikací souvisejících s potřebou mít nástroje na trávení živočišných produktů, které obsahují často mnoho ochranných látek (například toleranci laktózy).
Domestikace je procesem, kterým se nahrazuje přirozený výběr výběrem hospodáře. Může trvat jen několik generací.
Za domestikovaný se považuje takový druh, který je za uvedených podmínek chován po dobu 30 let nebo po dobu 30 generací. Základní podmínkou domestikace však je, že člověk kontroluje rozmnožování (tj. připouštění u zvířat), tím z chovu vyřazuje pro člověka nevýhodné jedince a takto mění (šlechtí) genofond šlechtěného druhu. Ovšem domestikace přináší i genetické problémy.
Plody divokých mandlí jsou nesnesitelně hořké a navíc obsahují jed, který by zabil kohokoliv dostatečně hloupého, aby ignoroval jejich příšernou chuť. Avšak v přírodě se vyskytovaly mandlovníky, které vlivem mutace postrádaly hořkost a jedovatost. Tyto byly přednostně konzumovány lidmi. Pravěký hospodář výběrem těchto mandlovníků nevědomky změnil genofond domestikovaného druhu.
Divoký hrách se množí tak, že po dozrání lusk náhle praskne a plody jsou vymrštěny do daleka. Tato vlastnost je pro člověka problematická, neboť sběr hrachu, pokud lusk při dotyku praskne a vymrští plody, je obtížný. V přírodě se však vyskytovali mutanti, kteří tuto vlastnost postrádali. Bez člověka byla tato rostlina odsouzena k nerozmnožení, neboť semena shnila v lusku. Pokud na ně pravěký člověk narazil, jistě preferoval jejich neskonale snazší sběr a přispěl tak ke změně genofondu.
Například slon indický je v asijských zemích používán jako hospodářské zvíře, nebyl však nikdy domestikován, neboť nikdy nebyl v zajetí množen. Trvá totiž cca 12 let, než slon dosáhne pohlavní dospělosti, takže se jeho chov nevyplatí a hospodářští sloni byli odjakživa divocí sloni, odchycení a zkrocení z přírody.
V průběhu dějin lidstva byla téměř jistě vyzkoušena domestikace všech zvířat, z kterých mohl plynout libovolný užitek, a jistě všech, která byla lovena. Lidstvu je rovněž obecně vlastní záliba v chování domácích mazlíčků, která byla pozorována i u přírodních národů. Lze předpokládat, že u řady zvířat bylo odchycení mláďat a jejich chov jako domácích mazlíčků prvním krokem k domestikaci.
Jen nepatrná hrstka zvířat však úspěšně prošla testem domestikace, většina jich nikdy domestikována nebyla, protože jsou z jednoho nebo více důvodů nedomestikovatelná. Mezi hlavní příčiny neúspěchů patří zejména složitost krmení, malá rychlost růstu, problémy rozmnožování, agresivita, panikaření a sociální struktura stáda.
Problémem, proč drtivá většina zvířat nikdy domestikována nebyla, se zabývá Jared Diamond ve své knize Osudy lidských společností. Jako příklad definuje Princip Anny Kareniny.
Domestikace rostlin začala přibližně před 12 tisíci lety a již se týkala více druhů. Šlechtění rostlin má několik základních cílů: zvýšení velikosti semen (např. obilí), hlíz (brambory, topinambur), úprava chuťových vlastností a chemického složení plodů (s malými semeny), rezistence či alespoň odolnost chorobám a škůdcům, mrazuvzdornost, bezostnost (bez ostnů), beztrnost (bez trnů), bez osin (obilí) uvolňování semen až při sklizni (obilí), dozrávání (malvice, peckovice, bobule, skořápkaté, oříšky atd.), tuhost slupky plodu (dle určení ke zpracování), a podobně.

Bouřidla je přírodní památka ev. č. 1348, lokalita Čmelíny v okrese Plzeň-jih, která se nachází na vrcholu a svazích krátkého horského hřbetu nacházejícího se severně od obce Čmelíny a spadající do Planické vrchoviny. Správa AOPK Plzeň.
Důvodem ochrany je bohatá lokalita jalovce obecného, který zde roste na amfibolicko-biotitické žule v okolních lesích převážně na západních svazích lesa. Předpokládá se, že v oblasti památky vyrůstá až okolo tisíců jedinců různé velikosti a stáří.

World Wide Web Consortium (W3C) je mezinárodní konsorcium, jehož členové společně s veřejností vyvíjejí webové standardy pro World Wide Web. Cílem konsorcia je "„Rozvíjet World Wide Web do jeho plného potenciálu vývojem protokolů a směrnic, které zajistí dlouhodobý růst Webu“". W3C se také zabývá vzděláním a přístupností, vyvíjí software a nabízí otevřenou diskuzi o Webu prostřednictvím fóra. Konsorciu předsedá jeho zakladatel Tim Berners-Lee, tvůrce služby Webu a primární autor specifikací URL (Uniform Resource Locator), HTTP (HyperText Transfer Protocol) a HTML (HyperText Markup Language) – základních pilířů Webu.
Konsorcium založil Tim Berners-Lee v říjnu roku 1994. Před založením konsorcia nabízely různé firmy různé upravené verze jazyka HTML které byly nekompatibilní s verzemi od ostatních výrobců. Konsorcium sjednotilo verze od různých výrobců a dohodlo se s nimi na základních principech a komponentách nových standardů.
Každý standard (doporučení) vydaný konsorciem je vylepšován podle W3C Process Document od pracovního návrhu "Working Draft" (WD), přes "LastCallWorkingDraft", "Candidate Recommendation" (CD), "Proposed Recommendation" (PR) až ke konečnému doporučení konsorcia – "W3C Recommendation" (REC). Doporučení bývá revidováno prostřednictvím samostatně vydávaných errat ("Errata"), dokud se neshromáždí větší množství těchto úprav. Potom je vydána nová edice doporučení (například doporučení pro XML je v páté edici). W3C také vydává řadu poznámek ("notes"), jejichž účel je pouze informativní, nejsou brány jako samostatná doporučení.
W3C je spravováno několika institucemi: MIT Computer Science and Artificial Intelligence Laboratory (CSAIL) (v USA), European Research Consortium for Informatics and Mathematics (ERCIM) (v Evropě), Keio University (v Japonsku) a Beihang University (v Číně). W3C má také oddělení v šestnácti oblastech po celém světě. Ty spolupracují s webovou komunitou v oblasti na propagaci technologií konsorcia v lokálním jazyce, rozšíření geografické základny a zvýšení mezinárodní účasti v aktivitách konsorcia.
W3C/IETF standardy:

Boušovka je přírodní památka ev. č. 2425, která se nachází východně od obce Licibořice v okrese Chrudim. Správa CHKO Železné hory.
Důvodem ochrany je mělký lesní rybníček s výskytem růžové formy leknínu bílého.

Brániska je přírodní památka ev. č. 2429, která se nachází severně od obce Plumlov v okrese Prostějov v údolí potoka Roudník. Spravuje ji AOPK Olomouc.
Důvodem ochrany je travnatá step s řadou významných druhů.

Branžovy je přírodní památka ev. č. 2079, lokalita Loděnice u Berouna v okrese Beroun. Správa AOPK Praha. Lokalita je tvořena severozápadně ukloněným svahem na hranici CHKO Český kras.
Důvodem ochrany je cenná lokalita s výskytem zvláště chráněných teplomilných druhů rostlin jako například z rostlin prvosenka jarní ("Primula veris"), ze dřevin jeřáb dunajský ("Sorbus danubialis"), dub žlutavý ("Quercus dalechampii"). V okolí dále roste sasanka lesní ("Anemone sylvestris") či medovník meduňkolistý ("Mellitis melissophyllum").

Bouchal je přírodní památka ev. č. 891, katastrální území Letkovice ve městě Ivančice v okrese Brno-venkov. Správa AOPK Brno.
Důvodem ochrany je ostrůvek teplomilných společenstev.

Boršov u Litětin je přírodní památka ev. č. 2423, která se nachází jižně od vesnice Litětiny - část obce Dolní Roveň v okrese Pardubice. Spravuje ji AOPK Pardubice.
Jedná se o jedno z nejmenších chráněných území v okrese Pardubice. Předmětem ochrany jsou slatinné louky, které představují zbytek původních polabských luk. Je to bohatá lokalita hořce hořepníku ("Gentiana pneumonanthe") a hvozdíku pyšného ("Dianthus superbus"), které již jinde v okolí prakticky vymizely. Zaznamenán byl modrásek hořcový ("Maculinea alcon"), vázaný vývojem na hořec hořepník – je to zřejmě jediná lokalita tohoto motýla ve východních Čechách. V současné době je část lokality, přístupná zemědělským strojům, pravidelně kosena. Zbytek území je příliš podmáčený, ale i tam se odstraňují náletové dřeviny.

Inhibitory neuraminidázy jsou antivirotika, která blokují funkci virového proteinu neuraminidázy, čímž zabraňují množení viru z hostitelské buňky.
K těmto substancím patří oseltamivir a zanamivir.
Inhibitory neuraminidázy jsou účinné jak proti chřipce A, tak proti chřipce B (na rozdíl od dříve objevených inhibitorů M2 – inhibitorů proteinu M2 – jako amantadin a rimantadin, účinných m.j. pouze proti chřipce A).

Tomáš Ujfaluši (* 24. března 1978 Rýmařov) je bývalý český fotbalový obránce a reprezentant, který naposledy hrál za český klub AC Sparta Praha. Ze zdravotních důvodů (nedoléčené koleno) se rozhodl 1. prosince 2013 ukončit hráčskou kariéru.
Tomáš Ujfaluši se narodil 24. března 1978 v Rýmařově. Ve čtyřech letech dostal svoje první kopačky, s fotbalem začínal v týmu TJ Rýmařov jako obránce, ale díky jeho schopnosti rozehrávat akce byl trenéry přesunut do zálohy. Do obrany se ale nakonec vrátil a podle některých médií byl během svého působení v Atléticu Madrid jedním z nejlepších obránců nejen v České republice, ale i v Evropě.
Od prosince 2013 působí ve vedení tureckého klubu Galatasaray Istanbul.
Je také členem týmu Real TOP Praha, v jehož dresu se zúčastňuje charitativních zápasů a akcí.
Prvním velkým přestupem byl pro Ujfalušiho přestup do Sigmy Olomouc v 9. třídě základní školy. Do Olomouce se ale nestěhoval jen kvůli fotbalu, začal zde také studovat střední zemědělskou školu, která mu dovolila skloubit fotbal a studium.
Do prvního týmu olomoucké Sigmy se Ujfaluši dostal v roce 1996, první utkání za tento tým odehrál ale až v sezoně 1997/1998. V této sezoně se na trávník dostal celkem jedenáctkrát a dal 2 branky. Od následující sezony se prosadil do základní sestavy a v sezonách 1998/99 a 1999/00 chyběl pouze ve třech zápasech. V prosinci 2000 Ujfaluši přestoupil do německého týmu Hamburger SV.
Ujfaluši se tak stěhoval na sever Německa, Sigma Olomouc za tento přestup vyinkasovala 50 milionů korun. V Německu nakonec strávil tři a půl roku, během kterých stihl také proniknout do české seniorské reprezentace. Po dobu působení v Hamburku se stal jedním z nejdůležitějších hráčů týmu , jediným negativem bylo jen zranění kolene v roce 2003, po kterém se ale dokázal rychle vrátit na trávník a nabrat výbornou formu, což vyústilo až v jeho nominaci na EURO 2004. V roce 2003 vyhrál Ujfaluši s týmem Hamburku německý ligový pohár, Hamburk ve finále porazil Borussii Dortmund 4:2.
Začátky ve Fiorentině neměl nejjednodušší. Sezona byla bez zimní přestávky, tvrdší tréninky a nedůvěra trenérů – to byly věci, které Ujfalušimu přestup vůbec neusnadňovaly. První sezona v Itálii nebyla příliš úspěšná, klub hrál o záchranu. I tak Ujfaluši vydržel, a postupně se vypracoval na jednoho z nejlepších obránců v Itálii , s Fiorentinou obsadil před potrestáním za korupční aféru 4. místo, pro trest kvůli již zmiňované korupční aféře si ale evropské poháry nezahrál. V létě roku 2008 přestoupil do španělského klubu Atlético Madrid.
V první sezóně v Atleticu pomohl týmu ke 4. místu v lize. V následující sezóně 2009/10 skončilo Atlético v lize až deváté, ale tým s Tomášem Ujfaluši dokázal vyhrát nově založenou soutěž - Evropskou ligu UEFA i Superpohár UEFA.
20. června 2011 podepsal Ujfaluši smlouvu na dva roky s opcí s tureckým velkoklubem Galatasaray Istanbul , přestoupil za 2 miliony eur a sešel se zde s českým útočníkem Milanem Barošem. Ve své první sezóně 2011/12 se mu podařilo s klubem získat titul. Získal zde rovněž ocenění klubového obránce sezóny 2011/12. Na začátku sezóny 2012/13 utrpěl zranění kolena a do konce ročníku se již na hřiště nedostal. Klub následně opci neuplatnil.
8. srpna 2013 podepsal roční smlouvu s opcí v AC Sparta Praha. Svůj první zápas v dresu Sparty odehrál 5. září 2013 v přípravném utkání se Slovanem Bratislava, strávil na hřišti 60 minut. Sparta zvítězila 1:0. Debut v soutěžním zápase absolvoval 24. září ve 3. kole Poháru České pošty proti Zlínu (výhra 1:0 a postup do 4. kola). 1. prosince 2013 se z důvodu nedoléčeného kolena rozhodl ukončit hráčskou kariéru. Během podzimní části sezóny 2013/14 odehrál jen 4 zápasy, z toho ani jeden ligový (šlo o 2 pohárové a 2 přípravné zápasy).
V roce 1997 se Ujfaluši stal hráčem reprezentace ČR do 21 let. Zúčastnil se v roce 2000 mistrovství Evropy hráčů do 21 let na Slovensku, kde Češi získali stříbrné medaile, když ve finále podlehli Itálii 1:2. Druhé místo znamenalo kvalifikaci na Letních olympijských her 2000 v Austrálii, kde české mužstvo obsadilo se 2 body za dvě remízy poslední čtvrté místo v základní skupině C.
Jeho reprezentační debut v A-mužstvu Česka se odehrál v utkání Makedonie - Česko, které skončilo 1:1. Své první reprezentační góly dal Ujfaluši týmu Jugoslávie 6. září 2002 (přispěl k vysoké výhře na Letné 5:0). Během působení v Hamburku odehrál s reprezentací neúspěšnou kvalifikaci na MS 2002 a také kvalifikaci o Euro 2004. Stabilním hráčem reprezentace se ale stal až za trenéra Brücknera.
Na evropském šampionátu odehrál Ujfaluši ve čtyřech zápasech 375 minut, česká reprezentace zde společně s Nizozemskem obsadila 3. místo, když v semifinále podlehla pozdějším vítězům z Řecka 0:1 v prodloužení stříbrným gólem Traianose Dellase.
Díky výkonům na EURU a také v Hamburku se o Ujfalušiho začaly zajímat přední evropské týmy. Největší zájem projevila italské Fiorentina, pro kterou mluvil také fakt, že Ujfaluši vždy chtěl hrát italskou Serii A. Sám požádal šéfa Hamburku, aby mohl do Itálie přestoupit. Přestup vyšel, i když to nebylo jednoduché, neboť těsně před přestupem byl zvolen kapitánem Hamburku. I tak se stěhoval z Německa do Itálie.
Společně se spoluhráči z reprezentace se Ujfaluši zúčastnil MS v Německu v roce 2006. Již postup na světový turnaj znamenal pro Českou republiku úspěch, bylo to poprvé, co se týmu podařilo na tento nejvýznamnější turnaj kvalifikovat. První zápas vyhrálo české mužstvo nad USA 3:0, ale po prohře s Ghanou 0:2 už postup ze skupiny tak reálný nebyl. V tomto utkání navíc dostal Ujfaluši za stavu 0:1 v 65. minutě červenou kartu, čímž oslabil český tým. V dalším utkání proti Itálii proto nemohl hrát. Po porážce s Itálií 0:2 se tak český tým rozloučili s turnajem už po základní skupině.
Na Mistrovství Evropy ve fotbale 2008 odehrál Ujfaluši všechny tři zápasy v základní skupině, v prvním utkání se Švýcarskem (výhra ČR 1:0) byl vyhlášen nejlepším hráčem zápasu. Poté přišla porážka 1:3 s Portugalskem a kolaps s Tureckem, kdy národní tým ztratil před koncem vedení 2:0 a prohrál 2:3, což jej stálo postup do čtvrtfinále.
Góly Tomáše Ujfalušiho v českém reprezentačním A-mužstvu 
Ujfaluši je rozvedený, s exmanželkou Kateřinou má dceru Kačenku. Jména svých dvou lásek má dokonce vyšitá na kopačkách. Kromě toho, že vystudoval střední školu, udělal i přijímací zkoušky na vysokou školu, kterou ale nezačal studovat z důvodu sportovního vytížení. Mezi jeho záliby patří golf a móda, věnuje se také charitě. Zúčastnil se například charitativní módní přehlídky pro nadaci Terezy Maxové, společně s bratrancem Robinem se také angažuje v projektech na pomoc africkému fotbalu.
V roce 2007 skončila bouřlivá oslava Ujfalušiho 29. narozenin s reprezentačním týmem mediálním skandálem .
V dubnu 2009 prošel další aférou, když se po prohraném kvalifikačním zápase o MS se Slovenskem skupina fotbalistů odebrala k "oslavě" při společnosti mladých prostitutek. To neuniklo pozornosti fotografů a sponzoři reprezentace poté tlačili na ČMFS, že takto by se reprezentanti neměli chovat, i když mají "po pracovní době". Na základě této aféry se Ujfaluši 8. dubna 2009 rozhodl ukončit své působení v reprezentačním týmu.

Štětín (pol. "Szczecin", výslovnost , kašubsky "Szczecëno", něm. "Stettin") je město ( a přístav) položené na Odře v severozápadním Polsku, hlavní město Západopomořanského vojvodství a historická metropole Pomořanska. Městská práva získal v roce 1243. V roce 2014 měl Štětín 408 tisíc obyvatel. Rozloha města je 301 km².
Vlastní název Štětína je slovanského původu. Středověké písemné historické prameny jsou poměrně vzácné a obtížné vyvozovat konkrétní závěry. Dříve panovalo přesvědčení, že název města pochází ze štětiny. Novější studie dospěly k pravděpodobnějšímu tvrzení: Szczecin převzal své jméno od slova „szczyt”, které znamenalo ve staré polštině štít s příponou „-in” (Szczycin).
Staré kroniky uvádějí, že město bylo vystavěna na třech kopcích. Z těchto vrcholků vzniklo pojmenování Szczytno. Marian Gumowski na základě studií prováděných na starých městských pečetí dospěl k tomu, že původní název města byl Szczycin. Existuje také teze, jenž říká, že název pochází ze staroněmeckého slova „stette“, což znamená „pevnost“.
Za svou historii Szczecin několikrát změnil svůj název. Nejstarší zmínka, která uvádí název Stetin pochází z roku 1133, v roce 1188 Stetyn, v 1251 Stitin nebo také Stitinum, Stitin, Stetina a Stittin. Dříve se užíval název „Stary Szczecin“ (Alten Stettin), aby se odlišil od Nového Štětína (polsky Nowy Szczecin), tedy Szczecinka (1. pád Szczecinek). Polským předválečným exonymem bylo jméno Szczecin (1890, 1938). Název Szczecin byla oficiálně ustálen v roce 1946.
V letech 1919-1957 byla část Štětína pronajata Československu. Pronájem části Štětína od Německa byl důsledek postavení Československa na straně vítězů 1. světové války. Z právního hlediska bylo Československo s Německem ve válečném stavu od 28. 10. 1918 (vznik Československa) až do jeho kapitulace 11. 11. 1918. V této době došlo i k bojům německé armády s československými legiemi na západní frontě ve Francii u Terronu a Vouziers.
Německo v rámci mírové smlouvy z Versailles (podepsána dne 28. 6. 1919), kromě toho, že uznalo Československo v jeho historických hranicích, tj. včetně německých separatistických pohraničních útvarů Deutschböhmen, Böhmenwaldgau, Sudetenland a Deutschsüdmähren a vnitřních enkláv Iglau (Jihlava), Brünn (Brno) a Olmütz (Olomouc), odstoupilo Československu dne 10. 1. 1920 ze svého území Hlučínsko a roku 1919 pronajalo část svých přístavů Štětín a Hamburk (Moldauhafen) na 99 let Československu. V rámci téže smlouvy byly v Německu internacionalizovány vodní toky vedoucí k těmto přístavům. Německo nesmělo zasahovat do provozu plavidel a mohlo zasáhnout pouze v případě ohrožení jeho práv.
Své části Štětína se Československo vzdalo v roce 1956 ve prospěch Polska. Polsko naproti tomu roku 1957 odstoupilo Československu území v Krkonoších (obec Mýtiny), u Karviné (dnes jsou obě území součástí České republiky) a v Pieninách (dnes součást Slovenska) vše o celkové rozloze 3,7 km².
V roce 2011 se ve Štětíně pořádalo Mistrovství Evropy v plavání v krátkém bazénu.

Zaklínač je fantasy cyklus polského spisovatele Andrzeje Sapkowského. Vznikl jako série krátkých příběhů publikovaných v polském sci-fi a fantasy časopise "Fantastyka", kam byla první povídka s názvem "Wiedźmin" (česky "Zaklínač") napsána v roce 1986 jako příspěvek do soutěže a získala třetí místo. V roce 1993 byl vydán první díl pokračování Krev elfů ve formě románu. Zatím poslední díl s názvem Bouřková sezóna vyšel v polštině na konci roku 2013 a navazuje na celou předchozí sérii jako prequel. V ČR byla tato kniha vydána ke konci roku 2014 a okamžitě se stala jedním z nejprodávanějších titulů za měsíc listopad.
Cyklus je oceňován pro lehce ironický smysl pro humor a množství jemných odkazů na moderní kulturu. Na rozdíl od vzorců hrdinské fantasy zde nezaznamenáme rozdělení postav na černé a bílé. Geraltův svět ale nelze označit ani za typickou dark fantasy – Sapkowski spíše zdůrazňuje odstíny „šedé“: například jeden z vládců, jenž se dopustil incestu s vlastní sestrou, je vykreslen jako starostlivý otec.
Hlavním hrdinou próz je Geralt z Rivie, který je povoláním zaklínač, tedy nájemný lovec nestvůr. V ději se mihnou i vedlejší postavy několika dalších zaklínačů. Sapkowski zobrazil zaklínače jako mutanty, kteří byli proměněni pomocí magie, mutagenů a jedů. Získali tak magické schopnosti a dalším výcvikem si osvojili též pokročilé bojové techniky. Své nadlidské schopnosti využívají především k boji s různými obludami a magickými tvory, kteří sužují lidstvo. Druhou hlavní postavou série Sága o zaklínači je princezna Cirilla, která se sice nepodrobí mutacím, ale podstoupí zaklínačský výcvik.
Zaklínači v podání Sapkowského představují společný projekt druidů a mágů, kteří vyvinuli různé postupy, jak pomocí mutagenů, jedů a magických přípravků upravit lidský organismus, aby pracoval rychleji, efektivněji, měl zostřené smysly a mohl používat jednoduchou magii. Mutace v zaklínače, tzv. Zkouška trav, představovala velice komplikovaný a nebezpečný proces, který velká část adeptů nepřežila. I úspěšná proměna ale měla nežádoucí vedlejší účinky – zejména neplodnost a často i citovou plochost. Následovala Cesta meče – bojový výcvik, který kladl důraz na boj s mečem a fyzickou připravenost.
Cech zaklínačů získával adepty a dohlížel na jejich přerod a výcvik. Nábor zaklínačů probíhal různými způsoby, oblíbený byl nahodilý výběr prostřednictvím osudu: „Dáš mi to, co nalezneš doma, aniž bys to čekal,“ tak zněla často odpověď zaklínače na otázku zachráněného, jak se mu má odměnit. Tuto alternativu zaklínači často upřednostňovali, mnozí doufali, že takto získaní adepti budou osudem předurčení k úspěšnému prodělání proměny.
Lidé zaklínače na jedné straně potřebovali, na druhé straně se jich báli, někdy i víc než nestvůr. Několikráte se objevilo tažení lidí proti zaklínačům, často podněcované čaroději, kteří od jisté doby začali zaklínače nenávidět a považovali je za nežádoucí konkurenci. Jedno takové tažení vyústilo v dobytí Kaer Morhen, sídla zaklínačského cechu, a vybití většiny jeho členů. Od té doby se zaklínači stali vzácnými a zastavila se obnova jejich řad, jelikož prastaré techniky používané k přeměně organismu byly nenávratně zapomenuty. Zhruba sto let po tomto období začíná děj první knihy ze zaklínačské ságy, "Krve elfů".
Sapkowski se inspiroval ze starých slovanských legend, ve kterých zaklínač vystupuje jako člověk ovládající znalost bylin a přírodního léčitelství nebo jako poutník putující mezi osadami a praktikující bylinkářství k léčbě nemocných.
Dílo je rozděleno na dvě části. Nejprve vznikaly povídky, později autor vsadil do jejich rámce pětidílný cyklus, někdy označovaný jako "Sága o zaklínači".
Geralt z Rivie, hlavní hrdina těchto povídek a knih, se jako mnoho jiných dětí narodil nechtěn a podstoupil zaklínačský výcvik v Kaer Morhen. V povídkách dále vystupuje Geraltův přítel Marigold, trubadúr, který se neustále nachází v nějaké šlamastyce, co se citů a známostí týče. Příběhy také popisují Geraltovo seznámení s krásnou čarodějkou Yennefer, kteří mají mezi sebou jako partneři komplikovaný a – hádkami i dějem – přerušovaný vztah. Tito dva se v příběhu, počítaje i ságu, opakovaně rozcházejí a opět usmiřují. Geralt chová jisté city též k mladé čarodějce Triss Ranuncul, blízké přítelkyni Yennefer. Další postavou cyklu je královská vnučka Ciri (Cirilla Fiona Elen Riannon z Cintry), která je ke Geraltovi připoutána sudbou, jež je nerozlučně pojí k sobě jako otce a dceru.
Povídky jsou uvedeny tak, jak jsou seřazeny v druhém české vydání knih.
Sága o zaklínači je románové pokračování povídek. Celý příběh ságy je vsazen do prostředí vleklé války mezi císařstvím Nilfgaard na jihu a nepříliš pevnou aliancí severních království, jejichž obyvatele Nilfgaarďané nazývají Nordlingové. O tomto konfliktu můžeme nalézt zmínky již v některých povídkách.
Kaer Morhen je zaklínačské hradiště, kde se od nepaměti cvičí mladí muži vybraní osudem, jenž jim vytyčil zabíjení netvorů. Jednoho dne na toto místo připutuje Geralt s Ciri, královskou vnučkou. Po nějakém čase věnovaném výcviku zaklínači zjistí, že Ciri není obyčejná dívka, ale Zřídlo – tj. má magické schopnosti. Čarodějka Triss, povolaná k rozřešení dívčiných schopností, však do záležitosti vnese ještě větší zmatek prohlášením, že tak silné Zřídlo, jako je Ciri, sama nezvládne. Geralt je nucen svou malou chráněnku odvést k osobě, která by ji naučila, jak zvládnout magii: ke své bývalé milence Yennefer. Dlouhou dobu se Ciri ve svatyni bohyně Melitelé učí kouzlům, až nastane den, kdy i se svou učitelkou musí odjet na konvent všech nordlingských mágů a čarodějek.
Yennefer a Ciri cestují od kněžek bohyně Melitelé na ostrov Thanedd, kde se koná veliký konvent mágů. Mezitím se Geralt snaží u učenějších a vlivnějších lidí zjistit původ této dívky, která je s ním spojena sudbou. Králové Nordlingů plánují zničit svého nepřítele, hrozivý Nilfgaard – netuší však, že on již je o krok před nimi a jeho vojska jsou připravena na vpád do jejich zemí. Přičiněním Ciri se Yennefer a Geralt na konventu setkají a usmíří, jak už je jejich zvykem. Rada mágů se ale zvrhne v jatka, při kterých spolu bojují čarodějní přívrženci Nordlingů a Nilfgaardu. Ciri, pronásledovaná hned několika nepřáteli, se na Thaneddu dostává do Tor Lara – Věže racka. Tam vstoupí do rozbitého vyhaslého portálu, který zanáší neznámo kam, a teleportuje se na poušť Korath daleko na jihu. Zemřela by, nebýt mladého jednorožce a jejích vlastních magických schopností. Po mnoha útrapách se nakonec Ciri dostává do lupičské bandy Potkanů.
Geralt se po bojích na Thaneddu zotavuje u dryád v Brokilonu. Poté odjíždí spolu s Marigoldem a lučištnicí Milwou hledat Ciri. Záhy se připojí ke skupině utíkající před válkou, složené z trpaslíků, gnóma a žen s dětmi, které trpaslíci chrání. Geralt v ní pozná jednoho ze svých starých přátel, trpaslíka Zoltana Chivaye. Cestou na jih do Nilfgaardu potkají na starém elfském pohřebišti bylinkáře, upíra jménem Regis, který je uhostí kořalkou z mandragory a připojí se k nim. Po čase se k nim přidá také zběhlý nilfgaardský agent Cahir. Geralt neví, kde se Ciri nachází; netuší, že se mezitím přidala k tlupě loupeživých Potkanů a stopuje ji nelítostný lovec lidí Leo Bonhart. Regis navrhne cestovat za druidy v Caed Dhu, kteří by mohli v pátrání pomoci. Poté, co po cestě zaklínač spolu s Cahirem pomůže vojákům z Lyrie a Rivie zahnat nilfgaardskou jízdu, jej královna Meve pasuje na rytíře a udělí mu predikát, takže se nyní právem může nazývat Geralt z Rivie.
Vysogota z Corvia, zneuznaný filozof žijící coby poustevník uprostřed močálů, nachází jednoho dne těžce zraněnou Ciri. Ujme se jí a ona mu vypráví o tom, jak se z ní stal nelítostný zabiják a co se dělo s bandou Potkanů. Stefan Skellen, agent Nilfgaardu, na ně nasadil nájemného vraha Leo Bonharta. Ten zabil její společníky a ji samou si držel v aréně, kde bojovala pro potěšení davu a pro Bonhartův zisk, dokud se jí nepodařilo utéci. Mezitím Geralt opouští armádu královny Meve a pokračuje na jih najít druidy. Yennefer, která pátrá po Ciri na vlastní pěst, je zajata čarodějem Vilgefortzem, jenž by se rád Ciri zmocnil. Uzdravená Ciri opouští poustevníka, postupně zabíjí své pronásledovatele a před Bonhartem nakonec uniká portálem ve Věži vlaštovky. Ačkoli čekala, že bude přenesena na Thanedd, objeví se kdesi v jiné dimenzi, kde ji vítá elf Avallac'h.
V posledním dílu ságy dojde na finální střetnutí, a to jak Geraltovy družiny s Vilgefortzem, tak i vojsk nordlingských království proti nilfgaardskému císaři. V závěrečném pogromu v Rivii je Geralt těžce raněn a odplouvá spolu s Yennefer kamsi do neznáma. Cirilla se na konci příběhu magicky přenese do Británie v době krále Artuše.
Dne 6. listopadu 2013 byla v Polsku vydána další kniha o zaklínači s názvem "Bouřková sezóna" (), která obsahuje děj, který nenavazuje na díl závěrečný díl ságy "Paní jezera", nýbrž předchází povídce "Zaklínač", která vyšla v roce 1986 v měsíčníku Fantastyka. Geralt v ní bojuje s krvežíznivým monstrem, dostane se do střetu se stráží a se soudem, ztrácí zaklínačské meče a řeší své záležitosti se zrzavou čarodějkou Lyttou Neyd alias Korál.
Dittmar Chmelař v roce 1994 charakterizuje Sapkowského prózu: „S vyzývavou, řemeslně perfektně zvládnutou drzostí se odvolává na různé mýty, pohádky a legendy a také na naše současné spory... U Sapkovského je literárním kobercem nádherný gobelín, který je utkán ze zlata, stříbra a vlny, ale i z nylonu.“ Naproti tomu Jiří Popiolek v roce 2007 soudí, že Sapkowski je skvělý vypravěč, ale ne už skvělý romanopisec, a dodává, že „samotná pětidílná Sága o zaklínači je pořád ještě kvalitní čtení, ale... je třeba dodat, že v ní Sapkowski trochu přecenil své síly... Sága o významu té geraltovské si zasloužila lepší a přesvědčivější závěr.“
V letech 1993–1995 vyšla šestisvazková komiksová adaptace vybraných Geraltových příběhů. Autory byli Maciej Parowski a Andrej Sapkowski (scénář) a Bogusław Polch (kresba).
V roce 2001 vznikl na motivy povídek a románů třináctidílný televizní seriál, který byl následně sestříhán do stotřicetiminutového filmu. Režie se ujal Marek Brodzki, v hlavních rolích hráli Michal Zebrowski, Olaf Lubaszenko a Zbigniew Zamachowski. Přijetí seriálu i filmu bylo spíše rozporuplné a Sapkowski sám i jeho fanoušci tuto filmovou adaptaci nepovažovali za povedenou.
V roce 2007 byla vydána počítačová hra "Zaklínač" (hodnocená na Metacritic.com 86/8,5), která rozvíjí Geraltův příběh po pogromu v Rivii. V roce 2011 vyšlo pokračování s názvem ' (88/8,5). Závěrečný díl ' vyšel 19. května roku 2015 (93/9,0). Sapkowski sice ocenil vizuální kvalitu her, ale zásadně odmítá myšlenku, že hra je dějovým pokračováním knih – ve slangu fanoušků nejde tedy o kánon. Právo tvořit příběh o Zaklínači si vyhrazuje autor výlučně pro sebe.

Brodská je přírodní památka v lokalitě Halenkov - Nový Hrozenkov v okrese Vsetín. Patří pod správu CHKO Beskydy. Přírodní památka se nalézá na jižním svahu hlavního hřebene Vsetínských vrchů v závěru údolí Hrubá Brodská, jižně pod vrcholem Beskyd (891,7 m).
Důvodem ochrany je přirozený jedlobukový porost pralesovitého charakteru s výskytem vzácných druhů fauny a flóry.
Na území PP se nalézá přirozený starý les, který tvoří převážně buk lesní ("Fagus sylvatica") a jedle bělokorá ("Abies alba"). V bylinném podrostu roste typická karpatská květena jedlobučin jako je kyčelnice žláznatá ("Dentaria glandulosa"), kyčelnice cibulkonosná ("Dentaria bulbifera") a kyčelnice devítilistá ("Dentaria enneaphyllos") aj. Brodská je rovněž významnou mykologickou lokalitou.
Území PP je významným hnízdištěm pro lesní ptáky hnízdící v dutinách jako je např. strakapoud bělohřbetý ("Dendrocopos leucotos"), holub doupňák ("Columba oenas"), žluna šedá ("Picus canus"), lejsek malý ("Ficedula parva"), datel černý ("Dryocopus martius"), datlík tříprstý ("Picoides tridactylus"). Na území se výskytuje i silně ohrožený rys ostrovid ("Lynx lynx"), občas se sem zatoulá i medvěd hnědý ("Ursus arctos").

Brus je přírodní památka v okrese Prostějov.
Chráněné území se rozkládá v SZ části okresu Prostějov, asi 1,9 km JZ od obce Čechy pod Košířem na katastrálním území Služín o celkové rozloze asi 42ha. V chráněném území se vyskytují a jsou zastoupeny živočišné i rostlinné druhy ohrožené intenzivní činností člověka. Vyskytují se zde typická společenstva teplomilné vegetace se zastoupením zejména těchto druhů: česnek ořešec, ostřice chabá, ostřice časná, kořínek vonný, černohlávek velkokvětý, ad.
Z chráněných druhů jsou zde zastoupeny zvonek klubkatý, modřenec chocholatý, prvosenka jarní, ad. Floristicky pozoruhodná jsou nakupení několika druhů růží na poměrně malé lokalitě.
Významná je tato lokalita také výskytem přástevníka kostivalového a skupin denních motýlů rodu Lepidoptera, Rhopalocera a Zygaenidae.

Buchtovka je přírodní památka ev. č. 1629 ležící na území obce Trhová Kamenice v okrese Chrudim. Patří pod správu CHKO Železné hory.
Důvodem ochrany jsou rašelinné louky s řadou pramenišť v nivě potoka, na kterých se vyskytuje mnoho ohrožených druhů rostlin a živočichů. Žijí zde především obojživelníci a vodní hmyz vázaný na rašelinné prostředí, roste zde několik druhů orchidejí a chráněná vachta trojlistá. Součástí přírodní památky je i lesní porost, který se skládá převážně z borovice lesní a smrku ztepilého.
Louky byly dříve extensivně hospodářsky využívané pastvou i sečením.
V rámci zachování lučních společenstev jsou louky pravidelně koseny.



Vyšehrad je první symfonická báseň z cyklu "Má vlast" Bedřicha Smetany, která je inspirovaná historií a legendami spojenými se stejnojmenným pražským hradištěm. Jedná se o jedinečné spojení programní hudby a hudební formy.
Hlavní hudební motiv - harfy věštců - celého díla přednášejí harfy hned v úvodu celé Mé vlasti. Právě tento motiv se stal oficiální znělkou někdejšího Československého rozhlasu, konkrétně pak zejména rozhlasové stanice Praha, nebo například znělkou hlášení na pražském Hlavním nádraží. Tento motiv pak zazní ještě jednou i v symfonické básni Vltava, v okamžiku kdy tok řeky Vltavy pomyslně prochází Prahou (tento motiv zde tedy symbolizuje i Prahu).

Vincenc Josef Rott (18. května 1813 v Českém Brodě – 25. prosince 1890 v Praze) byl pražský obchodník.
Narodil se v Českém Brodě jako syn sanytrníka Cypriana Rotta a jeho druhé manželky Magdaleny Čechurové. Do Prahy přišel už jako devítiletý a koncem 30. let 19. století založil spolu s bratrem Augustem obchod s hudebními nástroji. Již v roce 1840 (podle rodinného podání k 1. listopadu) se však osamostatnil jako obchodník „se zbožím norimberským“ na východní straně Malého náměstí v Praze. Toto datum bylo později pokládáno za den založení firmy „V. J. Rott“.
Roku 1841 se oženil s Marií Eckhardtovou (1824–1890), dcerou pražského měšťana a kováře, a společně roku 1855 vzrůstající firmu, tehdy již velkoobchod, přestěhovali do nově zakoupeného domu na druhé straně náměstí (č. p. 142/I), kde ji potomci dále rozšiřovali až do února 1948. Tam také znárodněný podnik zůstal až do roku 1993, kdy – podle Vladimíra J. Rotta (*1950) protiprávně – přešel do rukou bývalého ředitele národního podniku a jeho společníků.
Vincenc Josef Rott byl kromě obchodních aktivit činný i v politice, účastnil se aktivně událostí roku 1848.
V roce 1872 rodinou firmu společně převzali jeho synové Julius (1845–76) a Ladislav (1851–1906).
Manželé Rottovi měli osm dětí, tři syny a pět dcer. Zemřeli pouhý měsíc po sobě na konci roku 1890.
Manželem jeho dcery Anny byl podnikatel Václav Frič. S Karolínou Světlou a Sofií Podlipskou měl Vincenc, po meči, společného praděda Jakuba Rotta (1718–1779).
Rod Rottů podporoval vznikající českou národní kulturu a umění. Vincenc Josef podstatně přispěl na sbírky pro stavbu Národního divadla (sbírky zahájeny v roce 1851, pozemek zakoupen 1852, otevřeno jako Prozatímní v roce 1862, Národní divadlo postaveno v letech 1867–81).
V tom pokračovali jeho synové, Ladislav také podstatně přispěl na obnovení divadla po požáru (v roce 1881, znovu otevřeno bylo 1883).
Vincence Josef byl dále také členem Společnosti Národního muzea a sběratelem starého umění, sbíral zejména bohoslužebné předměty a devocionálie, včetně textilií.

Seleukovci byli dynastií makedonského původu, která ovládala od roku 312 př. n. l. asijskou část panství Alexandra Velikého.
Seleukos Níkátor, zakladatel rodu, byl jedním Alexandrových nástupců (tzv. diadochů), kteří v letech 321 př. n. l. – 301 př. n. l. uchvátili vládu v jednotlivých državách makedonské monarchie (dalšími významnými diadochy byli Antigonos Jednooký, Ptolemaios a Lýsimachos). Největší rozloha seleukovské říše spadá do druhé poloviny 3. století př. n. l., kdy se fakticky kryla s hranicemi někdejší perské říše Achaimenovců. Tehdy zahrnovala oblasti od Malé Asie přes Sýrii, Mezopotámii a íránské kraje až k povodí řeky Indus. Následný vývoj lze definovat jako odpadávání východních částí, které postupně dobývali Parthové. Okolo roku 100 př. n. l. se bývalá mohutná říše scvrkla pouze na území dnešní Sýrie. Rozvrat zbytku říše nastal v roce 64 př. n. l., kdy se Sýrie stala římskou provincií.

Eufrat, (, , v aramejštině znamená "sladká voda"), je největší řeka Blízkého východu. Protéká Tureckem (provincie Elazığ, Adıyaman, Gaziantep, Malatya a Şanlıurfa), Sýrií a Irákem (Anbár, Babylón, Nadžaf, Kádisíja, Mutanná, Dhíkár, Basra). Její délka od soutoku zdrojnic je 2 760 km (od pramene Muratu 3065 km), z čehož 1263 km je na území Turecka. Povodí zaujímá plochu 673 000 km²
Řeka vzniká soutokem zdrojnic Karasu a Murat, které pramení v Arménské vysočině. V místě soutoku byla v letech 1966 až 1975 postavena Kebanská přehradní nádrž. Na horním toku má převážně horský charakter. V úzké soutěsce se prodírá okrajovými hřbety "Arménské vysočiny" Malatya a Ergani. Poté v hluboké dolině protíná pouštní planinu Sýrie a severní Mezopotámie. Pod městem Hit vtéká do Mezopotámské nížiny, která je tvořena říčními nánosy. Šířka řeky se zde pohybuje od 150 do 500 m a hloubka dosahuje 10 m. Na dolním toku se dvěma rameny slévá s řekou Tigris a vytváří řeku Šatt al-Arab, která ústí do Perského zálivu. Hlavní přítoky jsou Tochma a Göksu v Turecku zprava a Belich a Chábúr v Sýrii zleva. Na území Iráku ústí do "Eufratu" jen suchá údolí (vádí), která se naplňují vodou pouze v období dešťů. Řeka protéká městy Erzincan, Birecik ("Turecko"), Rakka, Dajr az-Zaur ("Sýrie"), Ramádí, Falludža, Kufa, Samawa, Díwáníja, Násiríja.
Převážnou část vody získává díky sněhovým a dešťovým srážkám v horské části povodí. Na rovině je zdrojem převážně déšť. Vodnost řeky je nejvyšší na jaře (květen a červen), v létě hladina klesá. Při povodních úroveň hladiny stoupá o 3 až 4 m. Za účelem ochrany před těmito povodněmi bylo v oblasti Mezopotámské nížiny vybudováno několik hydrotechnických zařízení a koryto řeky bylo obehnáno hrázemi. Průměrný roční průtok u města Hit činí 840 m³/s. Maximální průtok dosahuje 3000 až 4000 m³/s a minimální na konci léta 180 m³/s. Celkový roční odtok představuje 26,4 km³. Směrem k ústí se v důsledku zavlažování, vypařování a prosakování průtok snižuje na 300 až 400 m³/s. Řeka nese velké množství pevných částic, které dosahuje 13 až 15 Mt za rok na středním toku. Směrem k ústí se jejich množství zmenšuje v důsledku usazování.
Využívá se ve velké míře na zavlažování už od starověku. Řada oáz podél koryta řeky se táhne v celé nížinné délce jejího toku. Jen na území Iráku je zavlažováno přibližně 1 mil. ha pomocí zavlažovacích kanálů. Dalších 560 000 ha je zavlažováno pomocí čerpadel a jiných hydrotechnických zařízení. V Turecku byly vybudovány přehrady s vodními elektrárnami Keban a Atatürk a v Sýrii Tabaqah. V Iráku bylo vybudováno několik hydrouzlů, které regulují průtok a zavlažování. Na řece je možná lodní doprava od ústí k městu Hit.
Povodí "Eufratu" a Tigridu je jednou z nejstarších kulturních oblastí. Zrodily se zde jedny z nejstarších civilizací na Zemi (Sumer, Babylónie, Asýrie). Město Babylón se rozkládalo přímo na březích "Eufratu".

Sáva (, a , ) je řeka na rozmezí Balkánu a střední Evropy. Protéká Slovinskem, Chorvatskem (Karlovacká, Sisacko-moslavinská, Brodsko-posávská, Vukovarsko-sremská župa), Bosnou a Hercegovinou (Unsko-sanský kanton, Banja Luka, Bijeljina, Posavský kanton, Doboj) a Srbskem (Vojvodina), přičemž po významnou část toku tvoří státní hranici mezi "Chorvatskem" a "Bosnou a Hercegovinou". Je pravým přítokem Dunaje, do kterého se vlévá v centru Bělehradu jako jeho nejvodnatější přítok. Je 940 km dlouhá; představuje nejdelší řeku, protékající územím Slovinska i Chorvatska. Povodí Sávy má rozlohu přibližně 95 700 km².
Řeka Sáva má dvě zdrojnice, které pramení v Julských Alpách, na slovinském území. Dvě malé říčky Sava Bohinjka a Sava Dolinka se slévají poblíž města Radovljica v severozápadním Slovinsku, kde pak formují řeku Sávu, jak je známa po celé délce svého toku. Z Radovljice pokračuje řeka směrem k Lublani (kde se stéká s říčkou Lublaňkou). Dále směřuje na východ přes města Zidani Most a Krško, kde formuje poměrně hluboké údolí, významnou dopravní tepnu, spojující slovinskou metropoli s chorvatským hlavním městem, Záhřebem.
Jižně od Krška se krajina otevírá a řeka získává charakter širokého, pomalého toku. V její blízkosti se nacházejí mohutné sypané hráze, které znemožňují řece vylití se z břehů v případě povodní. V Záhřebu představuje řeka Sáva přirozenou hranici mezi starým městem a novým sídlištěm (Novi Zagreb); její koryto je široké cca 100 m. Záhřeb je navíc chráněn před povodní speciálním korytem, vedoucím jižně od chorvatské metropole. Dále od Záhřebu se v blízkosti řeky Sávy nacházejí rozsáhlé lužní lesy.
Řeka představuje jižní hranici Středodunajské roviny; historickou hranici mezi Střední Evropou a Balkánem a od města Bosanska Dubica až po Bijeljinu i státní hranici mezi Chorvatskem a Bosnou a Hercegovinou.
Poblíž města Bogatić vstupuje Sáva na srbské území. Protéká městy Sremska Mitrovica, Šabac a Obrenovac. V Bělehradu odděluje centrum města od čtvrti Novi Beograd. Nedaleko od svého ústí do Dunaje, v blízkosti pevnosti Kalemegdan, kde je široká 290 m překonává Sávu celá řada mostů. Pod nimi se nacházejí stylové bělehradské restaurace "splavovi".
Průměrný průtok vody v ústí činí 1760 m³/s a maximální 5000 m³/s. Největší průtok má na přelomu zimy a jara. Led se nevytváří každý rok.
Nákladní vodní doprava je možná proti proudu do města Sisak (592 km, Chorvatsko) a osobní do města Šabac (103 km, Srbsko). Dolina řeky je hustě osídlená a leží v ní hlavní města tří států Lublaň (Slovinsko), Záhřeb (Chorvatsko) a v ústí Bělehrad (Srbsko). Řeka není nikde přehrazena. V blízkosti města Krško se její voda využívá k chlazení jaderné elektrárny Krško.
Voda z řeky Sávy je intenzivně využívána na území všech tří států k celé řadě účelů. Dochází proto k jejímu znečištění, které však bývá mnohdy chybně přiřazováno jaderné elektrárně Krško.
Sáva je jednou z klíčových řek jak ve Slovinsku, tak v Srbsku, či Chorvatsku. Je častým námětem v kultuře obecně, ať už v literatuře, hudbě, či filmu. Jedna z písní skupiny jugoslávské skupiny Plavi orkestar například nesla název "Sava tiho teče".

Anna z Foix a Candale (1484 – 26. července 1506, Budín) byla uherská, chorvatská a česká královna , třetí manželka Vladislava Jagellonského.
Roku 1476 uzavřel dvacetiletý Vladislav sňatek "per procurationem" (v zastoupení, jak velela dobová zvyklost) v Ansbachu s Barborou Braniborskou, ovdovělou dvanáctiletou hlohovskou kněžnou, jež byla dcerou braniborského kurfiřta Albrechta III. Achilla z rodu Hohenzollernů. Vladislav svoji první choť nikdy nepřevzal, aby ji uvedl do Prahy. Vinu na tom měl zřejmě uherský král Matyáš Korvín. Roku 1476 se zmocnil slezských knížectví a s Hlohovskem, jež zdědila Barbora po svém prvním, zesnulém choti a měla jej přinést věnem českému králi, naložil jako s odumřelým lénem. Český král začal usilovat o rozvod, ale papežská kurie, stranící Matyáši Korvínovi, ho celá léta nevyslyšela. Manželství zrušil teprve roku 1500 papež Alexandr VI.
Roku 1490 se Vladislav poté, co se stal uherským králem, oženil s Beatricí Neapolskou, dcerou neapolského krále Ferdinanda I. Ferrante a bezdětnou vdovou po Matyáši Korvínovi. V době jejího sňatku s Vladislavem bylo již víceméně zřejmé, že toto manželství zůstane bezdětné. Vzhledem k pozdní rozluce Vladislavova manželství s Barborou Braniborskou byl tento sňatek v podstatě neplatný.
Anna pocházela z Francie, byla dcerou Gastona, hraběte z Candale, a Kateřiny z Foix, a příbuznou francouzské královské dynastie Valois. Její sňatek s uherským a českým králem Vladislavem, který byl o více než dvacet let starší než ona, byl důsledkem politického sblížení Jagellonců s francouzským králem Ludvíkem XII., které bylo namířeno proti expanzi Osmanské říše a rozpínavosti Habsburků ve Střední Evropě.
Sňatková smlouva byla podepsána 23. března 1502. Poté Anna zamířila do Uher a byla zde 29. září 1502, ještě před svým sňatkem 6. října 1502, korunována ve Stoličném Bělehradě jako uherská královna. Českou královnou korunována nebyla. Jako věrná katolička měla totiž hluboké předsudky vůči kacířským kališníkům, a proto do českého království nikdy nevstoupila. Dne 23. července 1503 porodila královna Anna svému choti jeho prvního toužebně očekávaného potomka, dceru Annu. To pomohlo uvolnit v té době již velmi napjaté vztahy mezi budínským královským dvorem a římským králem Maxmiliánem I., který Vladislavovi okamžitě nabídl sňatek Anny s některým ze svých vnuků (Ferdinanda Habsburského si Anna později skutečně vzala).
Návrh na dynastické spojení našel u krále Vladislava příznivý ohlas. Po jeho vážném onemocnění se však zdálo, že tento krok sotva půjde prosadit mírovou cestou, neboť tzv. uherská „národní“ strana nechtěla připustit, aby se někdy opět stal panovníkem v Uhrách cizinec. Přesto Maxmilián požádal již v polovině roku 1504 o princezninu ruku. Vladislav začal navzdory odporu uherské šlechty vyjednávat s Habsburky. Silnou podporu našel u královny Anny.
Dne 1. července 1506 porodila královna druhé dítě, syna Ludvíka. Král Vladislav měl konečně mužského dědice. Přestože byl chlapec velmi slabý, udržel se při životě. Králova milovaná choť však zaplatila synovo narození vlastním životem. Zemřela 26. července 1506. Její portrét zdobí Svatováclavskou kapli v katedrále svatého Víta v Praze.

Ajka je město v Maďarsku, v okrese Ajka, v župě Veszprém. V roce 2008 zde žilo 29 999 obyvatel.
Město Ajka vzniklo v roce 1960, když byly spojeny čtyři maďarské vesnice "(Ajka, Bódé, Tósok a Tósokberénd)". Během dalších desetiletí se k městu připojily pak následující tyto vesnice - "Csékút, Gyepes, Padrag a Rendek".
Jako většina města byla oblast Ajky osídlena nejprve Kelty, později Římany a nakonec v 10. století Maďary. Název tehdejší vesnice pochází od názvu kmene Ajků, kteří tuto oblast jako první osídlili. První záznamy o Ajce pochází z roku 1214, tehdy byla ale už 100 let stará.
Až do 20. století se Ajka rozvíjela jako malá vesnice, v roce 1937 zde ale bylo objeveno uhlí a bauxit, začalo se těžit a také bylo nutné někde ubytovat horníky; stavěly se tedy nové domy. Během socialistické vlády v Maďarsku byla Ajka prezentována jako dělnické, socialistické město. Přestože po roce 1990 nastal v těžbě útlum, město se dokázalo rychle přeorientovat.
4. října 2010 došlo u města Ajka k velmi vážné ekologické havárii v důsledku protržení hráz kaliště a silně alkalický kal následně zaplavil několik měst a obcí. Katastrofa způsobila smrt 10 lidí, mnoho materiálních škod a více než 130 lidí bylo vážně popáleno. Nehoda měla podobný rozsah jako o cca půl roku starší únik ropy v Mexickém zálivu.

Termín hedvábí se v češtině v minulosti (v odborné literatuře až do konce minulého století) používal a zčásti stále ještě používá pro všechna „nekonečně“ dlouhá textilní vlákna, ke kterým patří jak přírodní hedvábí, tak i umělé výrobky podobného tvaru.
Přírodní neboli pravé hedvábí je tvořeno výměšky žláz motýla bource morušového ("Bombyx mori"). Tyto výměšky na vzduchu rychle tuhnou a vytváří dvojice tenkých vláken spojených sericinem (druh klihu). Z nich si motýl vytváří kuklu. Hedvábné vlákno se získává následným rozvinutím této kukly. Průměrná délka dosahuje 300 až 900 metrů.
Přírodní hedvábí bylo vytlačováno syntetickým hedvábím. Dodnes si však udržuje nezastupitelné místo na oděvním trhu, a to hlavně pro své užitné vlastnosti – saje pot, v létě příjemně chladí a naopak v zimě hřeje. S výrobou hedvábí je od počátku úzce spjato i jeho dekorování. Kromě tradičních dekoračních technik, jako jsou akvarel a batika, se v poslední době do povědomí dostává i tzv. Serti technika, využívající malbu na hedvábí s pomocí gutty a kontur. První speciální barvy na hedvábí fixované teplem (Super Tinfix) se objevily ve Francii v 60. letech minulého století.
Všechna umělá textilní vlákna se vyrábějí také ve formě hedvábí. Tyto materiály (syntetické a přírodní polymery, sklo atd.) nahradily přírodní hedvábí tam, kde je předčí určitými specifickými vlastnostmi, například pevností, izolační schopností, specifickou hmotností a podobně. Přírodní hedvábí zůstává významnou surovinou pro oděvní výrobky se zvláštním, často exkluzivním omakem, leskem a celkovým vzhledem.

Dráva ( , , , ) je řeka v Evropě, pravý přítok Dunaje. Protéká Itálií (Bolzano), Rakouskem (Korutany, Tyrolsko), Slovinskem a Chorvatskem (Varaždinská, Koprivnicko-križevecká, Viroviticko-podrávská, Osijecko-baranjská župa) a částečně tvoří státní hranici posledně jmenované země s Maďarskem (Somogy, Baranya). Je 720 km dlouhá. Povodí má rozlohu 41 238 km².
Dráva pramení v Itálii, v Karnských Alpách. Na horním toku v Rakousku protíná Klagenfurtskou kotlinu a prodírá se skrze jižní výběžky Alp zejména pak Gailtalských, kterým tvoří jejich severní hranici. Na území Slovinska vtéká do Středodunajské roviny. Další část svojí trasy tvoří přirozenou hranici mezi Chorvatskem a Maďarskem, až na posledních 50 km v okolí Osijeku, před soutokem s Dunajem. Hlavní přítoky zleva jsou Isel, Möll, Lieser, Gurk, Lavant, Mur a zprava Gail, Vellach, Mieß, Dravinja, Karašica.
Nejvyšších vodních stavů dosahuje na jaře a během letních a podzimních povodní, které nezřídka nabývají velkých rozměrů. V zimě je vodní stav malý. Průměrný roční průtok vody činí v ústí 610 m³/s a maximální 2500 m³/s.
Na řece byla vybudována kaskáda vodních elektráren a sice v Rakousku, ve Slovinsku a v Chorvatsku. Od Villachu je možná lodní doprava v délce 650 km až k ústí. Protéká městy Villach, Maribor, Ptuj, Ormož, Belišće, Varaždin, Osijek.

Rakouská císařská hymna, ( "Österreichische Kaiserhymne"), zvaná též Lidová hymna ( "Volkshymne"), v českém prostředí známá také jako "„Zachovej nám, Hospodine...“" (podle počátečních slov první sloky), byla národní hymna Rakouského císařství a Rakouska-Uherska.
Císařská hymna byla používána od roku 1797 rakouskými panovníky a v letech 1826 až 1918 byla oficiální hymnou Rakouského císařství, které od roku 1867 (po rakousko-uherském vyrovnání) už nezahrnovalo země uherské koruny. Melodie hymny, kterou zkomponoval rakouský skladatel Joseph Haydn (původně pochází z jeho smyčcového kvartetu C dur „Císařského“ (opus 76, č. 3), na objednávku císaře Františka II., byla ve své historii opatřena různým textem.
Tato melodie byla původně hojně používána, zejména v armádě, při truchlivých příležitostech. Když Haydn poprvé cestoval do Anglie, byl fascinován královskou hymnou God Save the King. Po svém návratu složil hymnu pro Františka II.
V roce 1841 melodii převzala "Píseň Němců", pozdější německá hymna ("Deutschland, Deutschland, über alles").
 1. Gott erhalte Franz, den Kaiser,  
 1. Gott erhalte Franz den Kaiser, 
Karel VI. Schwarzenberg uvádí ve svém díle "Písně českého státu", že roku 1835 vznikl také český překlad hymny, zvaný "Národní píseň". Protože opěvuje krále Ferdinanda, nikoli císaře, lze ji označit za hymnu království Českého
 1.Segen Öst'reichs hohem Sohne,
Rakouská císařská hymna je také zajímavá tím, že s každým panovníkem se měnila poslední sloka, která se týkala přímo panovníkovy osoby. Stojí proto za povšimnutí, že tato tendence se udržela i po pádu monarchie. Znamená to, že prvorozený syn posledního rakouského císaře blahoslavného Karla I. Dr. Otto Habsburský (který by za jiných dějinných okolností byl nastoupil na císařský trůn po svém otci) měl také „svoji“ sloku. Sloka vyjadřující touhu národů po jeho návratu do vlasti zní takto (z německého originálu přebásnila Mgr. Kateřina Nohlová):

Miroslav Mamula (5. června 1930 Slezská Ostrava – 6. května 1986 Ostrava) byl český a československý politik Komunistické strany Československa, od roku 1970 krajský tajemník KSČ na Ostravsku, poslanec Sněmovny lidu Federálního shromáždění za normalizace.
V letech 1969-1970 působil jako tajemník a od roku 1970 coby vedoucí tajemník Krajského výboru KSČ pro Severomoravský kraj. 26. června 1970 byl kooptován za člena Ústředního výboru Komunistické strany Československa. XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ ho ve funkci potvrdil. V roce 1973 získal Řád Vítězného února, roku 1980 Řád práce. Proslul pořádáním mimořádných pracovních sobot (tzv. "Mamulova sobota").
Ve volbách roku 1971 zasedl do Sněmovny lidu (volební obvod č. 115 - Frýdek-Místek, Severomoravský kraj). Mandát získal i ve volbách roku 1976 (obvod Frýdek-Místek) a volbách roku 1981 (obvod Frýdek-Místek). Ve Federálním shromáždění setrval do své smrti roku 1986.

Habsburg (nesprávně Habsburk, Hapsburg; původně Habichsburg) je hrad ve švýcarském kantonu Aargau nad řekou Aare. Nachází se 30 kilometrů severozápadně od Curychu. Habsburků vystavěli hrad počátkem 11. století, leží na území obce Habsburg v tehdejším panství Habsburků Eigenamt.
Habsburkové zde pod tímto jménem, které si dali kolem roku 1100, sídlili ve 12. a 13. století.
Podle legendy pojmenoval Radbot, jeden ze stavitelů hradu, hrad "Habichtsburg" (Jestřábí hrad) podle jestřába, který usedl na jeho zdech.
Pravděpodobnější ale je, že hrad dostal jméno ze staroněmeckého "hab", "haw", které znamená brod, přechod přes řeku, a které označuje funkci hradu, hlídat altenburský brod u dnešního městečka Bruggu (česky „Most“) na řece Aare.
Od roku 1700 se jméno hradu Habichtsburg zkrátilo na jméno Habsburg.
Archeologické průzkumy z konce 20. století odhalily na vrcholku, kde dnes stojí hrad, stopy z doby bronzové a Římanů.
Hrad nechali vystavět kolem 1020-30 (zřejmě) Radbot a jeho bratr Werner ze Štrasburku. Habsburkové zde sídlili dvě století, kolem 1220-30 se přesídlili do nově založeného města Bruggu.
Poté co se zájem a činnost Habsburků - nejen jako katolíků, ale i poražených ve válkách proti jejich rozpínavosti - přesunuly na východ, na přelomu 13. a 14. století, ztratil hrad na významu a jako válečná kořist přešel na Staré spříseženstvo (první švýcarský spolek). Přecházel z jednoho vlastnictví do druhého - páni z Wülpelsbergu, z Wohlenu, 1420 z Grifensee (Greifensee), 1457 Bernský stav, 1469 klášter Königsfelden - a postupně upadal, až v roce 1803-4 přešel do vlastnictví kantonu Aargau, který začal renovovat zachovalou západní část původního hradu.

Kukla je životní stadium hmyzu s proměnou dokonalou, během něhož dochází k přeměně larvy v dospělce (imago). Jde o stadium nepohyblivé, obvykle kryté pevným obalem, pod nímž dochází k rozsáhlé přestavbě (metamorfóze) celého organismu. Po dobu proměny jedinec nepřijímá potravu, žije ze zásob, které si před zakuklením nashromáždila larva.
Kukla může být dvojího typu, krytá a nekrytá. Krytou kuklu mají například brouci, nekrytou kuklu například motýli.
Některé druhy hmyzu se nespokojí s tvořením kukly a larva si před zakuklením vyprodukuje značné množství vlákna, z něhož vytvoří tzv. zámotek neboli kokon. Typickým příkladem druhu vytvářejícího kokony je bourec morušový ("Bombyx mori"), jehož housenky produkují vlákna, z nichž textilní průmysl vyrábí nejjemnější hedvábí.

Kaspické moře ( nebo ; ; ; ; ; ; ) je endorheické jezero rozprostírající se mezi Asií a Evropou (resp. ruskou částí Evropy). Na jeho březích leží 5 států: Rusko (Dagestán, Kalmycko a Astrachaňská oblast), Kazachstán (Atyrauská a Mangystauská oblast), Turkmenistán (Balkan), Írán (Golestán, Mázandarán a Gílán) a Ázerbájdžán.
Má rozlohu 376 000 km². Je ze severu na jih 1 200 km dlouhé a průměrně 320 km široké, průměrná hloubka je 184 m a maximální hloubka dosahuje 1 025 m. Objem vody je 78 000 km³. Rozloha povodí je 3 500 000 km² (z toho více než třetinu činí povodí Volhy). Hladina leží 28,5 m pod úrovní světového oceánu.
Kaspické moře není mořem v pravém slova smyslu, neboť není součástí světového oceánu - z tohoto hlediska je to slané jezero, podobně jako např. Mrtvé moře. Geologicky se nicméně jedná o část někdejšího oceánu, která od něj byla oddělena vyzdvižením pevniny. Dno nejhlubších částí Kaspického moře má proto charakter oceánské kůry, čímž se liší od běžných kontinentálních jezer.
Mezi jezery je Kaspické moře největší a nejobjemnější na světě. Má asi o polovinu větší plochu a 3,5krát větší objem než všechna americká Velká jezera dohromady. Je ovšem až třetí nejhlubší, po Bajkalu a Tanganice. Jeho slanost je asi třetinová oproti průměru oceánu, ovšem je velmi nerovnoměrná - severní konec je díky velkým přítokům téměř sladkovodní a směrem k jihu slanost stoupá.
Kaspické moře je také jezerem s nejvyšším počtem států na březích - pět (před rozpadem Sovětského svazu to však byly jen dva). Pro tři z nich (Ázerbájdžán, Kazachstán, Turkmenistán) se jedná o jediné "moře", k němuž mají přístup.
Název je odvozený od dávného kmene Kaspijců, kteří žili ve východní části Kavkazu. Také jiná historická jména (Hyrkánské, Chvalynské nebo Chazarské moře atd.) jsou odvozena od historických národů či zemí situovaných kolem jeho břehů.
Délka pobřeží je 7000 km. Pobřeží není příliš členité. Větší zálivy jsou na severu Kizljarský a Komsomolec, na východě Mangyšlakský, Kenderli, Kazašský, Kara-bogaz-gol a Krasnovodský a na západě Agrachanský záliv a Bakinská zátoka. Na jihu se nacházejí mělké laguny.
Břehy v severní části jsou nízké, velmi táhlé a charakteristické množstvím vysušených míst. Ta vznikla v důsledku jevů, způsobených velkými větrnými vlnami. Jsou zde také deltové břehy (Volha, Ural, Těrek). Celkově se pobřeží na severu rozšiřuje na úkor plochy jezera, což je způsobeno poklesem hladiny a zvětšováním delt přinášeným materiálem. Západní břehy také tvoří převážně usazené materiály (přesypy, kosy). Oddělené úseky v Dagestánu a na Apšeronském poloostrově jsou tvořené rozrušenými horninami. Na východě převládají rozrušené břehy tvořené vápenci s přilehlými polopustinnými a pustými planinami. Usazené materiály se zde však vyskytují také. Tvoří Karabogazskou kosu (odděluje od moře záliv Kara-bogaz-gol), Krasnovodskou kosu a kosu Kenderli a převládají na jihu Krasnovodského poloostrova.
Na březích se nachází pět národních parků. Jsou to v Rusku Astrachaňský národní park v deltě Volhy a Dagestánský národní park v severním Dagestánu v Kizljarském zálivu, v Turkmenistánu pak Krasnovodský národní park, který se skládá ze dvou částí. Jedna zahrnuje Krasnovodský záliv a druhá pobřeží na jihu země v okolí města Gasan Kuli. V Ázerbájdžánu se nacházejí Kyzylagadžský národní park a Şirvanský národní park.
Podle charakteru dna můžeme jezero rozdělit na "Severní Kaspik", "Střední Kaspik" a "Jižní Kaspik".
Až do pozdního miocénu bylo Kaspické moře těsně spojené s Černým mořem. Poté bylo toto spojení přerušeno a spojení s oceánem bylo obnoveno v pozdním pliocénu. V antropogéně v důsledku střídání dob ledových a meziledových ve Východní Evropě se "Kaspické moře" zvedalo a klesalo. Vznikly tak jezerní terasy na pobřeží. Na šelfu se nacházejí terigenní a mušlovité písky, mušle, oolitové písky. Hlubinné úseky dna jsou pokryté jílovitými usazeninami s vysokým obsahem karbidu vápníku. Dno obsahuje bohatá ložiska ropy a zemního plynu ("Apšeronský práh", dagestánské a turkmenské pobřeží a perspektivně i "Mangyšlacký práh"). V zálivu Kara-bogaz-gol se nacházejí naleziště síry.
Ostrovy se nacházejí při pobřeží a hlavně v severní části. Celkem jich je asi 50 o celkové rozloze přibližně 350 km².
Největší řeky ústí do severní části Kaspického moře. Jsou to v Rusku Volha (zdaleka největší, zajišťuje cca 80 % všeho přítoku) v Astrachaňské oblasti a Těrek na území Dagestánu a v Kazachstánu řeka Ural u města Atyrau a řeka Emba, která občasně vysychá. Celkový přítok těchto řek tvoří 88 % veškerého říčního přítoku. Dalších přibližně 7 % tvoří západní přítoky Sulak na hranicích Ruska a Ázerbájdžánu a v Ázerbájdžánu od severu řeky Samur, Sumgait, Pirsaat a Kura. Zbývajících 5 % tvoří řeky íránského pobřeží. Kyzyluzen v provincii Gílán a v provinciích Mázandarán a Golestán od západu řeky Rúdháne-je Heraz, Sírín Rúd, Rúdháne-je Neká a Rúdháne-je Gorgán. Na hranicích Íránu a Turkmenistánu pak řeka Atrek. Na východě žádné řeky nevtékají.
Úroveň hladiny se vyznačuje značnými dlouhodobými výkyvy, především v důsledku změn vodní bilance. Podle geologických, archeologických, historických a geomorfologických pramenů byla hladina na vysoké úrovni (-22 m) před 4 až 6 tisíci lety, na začátku našeho letopočtu a na začátku 19. století (novokaspická transgrese). Také je známo že v 7. až 11. století byla úroveň hladiny nízká (zřejmě 2 až 4 m pod současnou úrovní). V r 1929 před znatelným poklesem hladiny byla rozloha Kaspického moře 422 000 km² (-26 m). Poté následovalo snižování hladiny až do roku 1956. Nyní kolísá hladina okolo -28,5 m. Příčinou posledního poklesu bylo kromě klimatických změn, snížení průtoku přitékajících řek a zvětšení odparu také vybudování vodních nádrží na Volze, využívání řek pro zavlažování a odběr vody pro průmysl. Negativně se projevuje také odtok vody do zálivu Kara-bogaz-gol, jehož hladina leží asi o 4 m níže než vlastní Kaspické moře (technicky vzato se tak vlastně jedná o samostatné jezero, kam voda z Kaspického moře "stéká"). Na celkovém vodním příjmu v r 1970 se podílely srážky 66,8 km³, přitékající řeky 266,4 km³ a podzemní vody 5 km³ a na úbytku vypařování 357,3 km³, odtok do Kara-Bogaz-Gol 4 km³ a čerpání vody z moře 1 km³. Rozdíl způsobil roční pokles hladiny.
Hlavní tlakové oblasti, které určují cirkulaci vzduchu v oblasti jezera, jsou výběžek asijské výše v zimě a azorské výše a jihoasijské níže v létě. Klima je kontinentální s převládajícími anticyklonovými podmínkami počasí, suchými větry, tuhou zimou (především na severu), velkými výkyvy teploty v průběhu roku a malými srážkami (s výjimkou jihozápadní části). V severních a středních částech jezera převládají od října do dubna větry východních směrů a od května do září severozápadních směrů. V jižní části mají větry převážně monzunový charakter. Nejsilnějšími větry se vyznačuje oblast Apšeronského poloostrova („bakinský severák“ na podzim). Na pobřeží střední části a v západním díle severní části jsou časté bouře, při kterých dosahuje rychlost větru i více než 24 m/s.
Průměrná dlouhodobá teplota vzduchu v červenci a srpnu je nad celým jezerem stejná 24 až 26 °C. Maximum bylo naměřeno nad východním pobřežím (44 °C). V zimě je teplota různá od -10 °C na severu do 12 °C na jihu. Nad jezerem spadne průměrně 200 mm srážek za rok, na západním pobřeží je to 400 mm, na suchém východním pobřeží 90 až 100 mm a na subtropickém jihozápadě až 1 700 mm. Vypařování z povrchu moře je velmi velké až 1 000 mm za rok, na východě a na Apšeronském poloostrově až 1 400 mm.
V Kaspickém moři panuje cyklonální cirkulace vody, která je důsledkem přitékajících řek a převládajících větrů. Voda proudí ze severu na jih podél západního břehu k Apšeronskému poloostrovu, kde se proud rozděluje na dvě větve. Jedna pokračuje podél břehu na jih a druhá protíná jezero směrem na východ a tam se spojuje s proudem směřujícím na sever podél východního břehu. V jižním Kaspiku se také vyskytuje cyklonální cirkulace, ale je méně zřetelná. Mezi Baku a ústím Kury je pak doplněna místní anticyklonální cirkulací.
V severním Kaspiku převládají nestálé větrem hnané proudy rozličných směrů. Jejich rychlost je 10 až 15 cm/s, při silných větrech ve směru proudu může dosahovat 30, 40 až 100 cm/s. Časté střídání klidu a silného větru způsobuje velké množství dní s vysokým vlněním. Nejvyšší vlny až 11 m se vyskytují u Apšeronského poloostrova.
Teplota vody v létě u hladiny dosahuje 24 až 26 °C na severu a 29 °C na jihu, v Krasnovodském zálivu až 32 °C. U východních břehů se někdy v červenci a srpnu teplota snižuje na 10 až 12 °C. Je to způsobeno větrem a stoupáním hlubinných vod. V zimě jsou teploty více rozdílné. Na severu je teplota do 0,5 °C a na dva až tři měsíce jezero zamrzá. Tloušťka ledu dosahuje 2 m. Ve Středním Kaspiku dosahuje teplota 3 až 7 °C a zamrzají zde mělké zálivy. V Jižním Kaspiku je teplota 8 až 10 °C. Nezřídka se ledy ze severu na jih dostávají vlivem větru podél západního pobřeží. Někdy mohou ledy dosáhnout až Apšeronského poloostrova a způsobit zde škodu na hydroenergetických stavbách na moři.
Průměrná slanost vody je 12,7 až 12,8 ‰, maximální (kromě Kara-bogaz-gol) u východního břehu 13,2 ‰, minimální na severozápadě 1 až 2 ‰. Složení soli se od oceánu odlišuje vysokým obsahem sulfátů, uhličitanu vápenatého, hořčíku a menším podílem chloridů, což je způsobeno charakterem přitékající vody.
Vertikální promíchávání vod v zimě se týká celé hloubky na severu a 200 až 300 m hluboké vrstvy na jihu. V létě a na podzim pak probíhá ve vrstvě hluboké 15 až 30 m. Na této hranici se pak nachází teplotní skok až o několik stupňů na metr, který brání průniku tepla do větších hloubek.
Krátkodobé kolísání hladiny až o 2 m může být způsobeno větry. Vyskytují se také dlouhoperiodické vlny s periodami 10 minut až 12 hodin s amplitudou do 70 cm. Během roku se výška hladiny pohybuje v rozmezí 30 cm.
V jezeře nežije mnoho druhů, ale ty, které tam žijí, jsou zastoupeny velkým množstvím jedinců. Žije zde 500 druhů rostlin a 824 druhů ryb a jiných živočichů.
Z rostlin převládají sinice a rozsivky (rhizosolenia aj.). Nově se objevilo mnoho červených a hnědých vodních rostlin. Z kvetoucích jsou nejrozšířenější vocha mořská a táhlice. Největší rostlinnou masu tvoří parožnatky (do 30 kg na 1 m² dna)
Živočichové mají většinou původ v neogénu, a v důsledku častých změn slanosti prošli značnými změnami. Z ryb se zde vyskytují jeseteři, sledi, kilky, hlaváči a zástupci druhu benthophilus. Z měkkýšů to jsou slávičkovití a srdcovkovití. Z bezobratlých pak zástupci pontogammarus, mnohoštětinatci, houby a jeden druh medúz. Kromě toho zde žije 15 druhů, které se sem dostaly z arktických a středozemních povodí. Významnou skupinu tvoří živočichové sladkovodního původu (candát obecný). Celkově je zde velmi mnoho endemických druhů. Některé organismy se přistěhovaly do Kaspiku poměrně nedávno, ať už na trupech lodí (slávky, rhizosolenia, svijonožci a také krabi) nebo přímo prostřednictvím člověka (cípal hlavatý, nereidky a zástupci syndesmya).
Kaspické moře má velký význam pro národní i mezinárodní lodní dopravu. Základní náklady převážené po moři představují ropa, dřevo, obilí, bavlna, rýže a síra. Hlavní přístavy jsou Astrachaň, Baku, Machačkala, Krasnovodsk a Aktau, které jsou spojené osobní dopravou. Mezi Baku a Krasnovodskem funguje železniční trajekt. V Íránu jsou největší přístavy Bandar-e Anzalī a Bender-Šách.
Zdokumentovaná svědectví o znalostech Kaspiku a plavbách po něm pocházejí z 9. a 10. století (arabské, arménské a perské rukopisy). Pravidelné sledování bylo zahájeno za Petra Velikého, který v letech 1714–15 inicioval expedici pod vedením A. Bekoviče-Čerkasského, jež prozkoumala východní břehy. Ve 20. letech 18. století zahájil hydrografické průzkumy moře I. F. Sojmonov a ve druhé polovině 18. století I. V. Tokmačjov a M. I. Vojnovič. V 19. století provedl Kolodkin první detailní zaměření břehů a v jeho díle pokračoval N. A. Ivašincev. Mapy vytvořené na základě těchto měření sloužily do 30. let 20. století.
Pro výzkum jezera přinesli velký vklad v 19. století vědci P. S. Pallas, S. G. Gmelin, G. S. Karelin, K. M. Ber, G. V. Abich, O. A. Grim, N. I. Andrusov a I. B. Špindler. V roce 1897 byla založena Astrachaňská vědecko-výzkumná stanice. Následovaly hydrologické a hydrobiologické expedice N. M. Knipoviče, které pokračovaly i po roce 1917. V té době získala na významu ropná naleziště na Apšeronském poloostrově, jež prozkoumali geologové I. M. Gubkin, D. V. a V. D. Golubjatnikové, P. A. Pravojelavlev, V. P. Baturin a S. A. Kovalevskij. O průzkum kolísání hladiny se zasloužili B. A. Appolov, V. V. Valedinskij, K. P. Voskresenskij a L. S. Berg.
Města na březích Kaspického moře (ve směru hodinových ručiček)

Březno u Postoloprt je přírodní památka ev. č. 1960, východně od města Postoloprty v okrese Louny. Území spravuje AOPK Ústí nad Labem.
Důvodem ochrany je opuštěný lom a břeh řeky Ohře, významná paleontologická lokalita. Na zalesněný Březenský vrch (237 m n. m.) vede od železniční stanice Březno u Postoloprt žlutá turistická značka. Pod vrcholem leží vesnice Březno a dále teče řeka Ohře. Lokalita představuje území nejhlouběji zapadlé a pokleslé kry ohareckého prolomu, kde se zachovaly ve velké mocnosti slínité horniny svrchního turonu a coniaku, uchráněny před denudací.
Chráněné území není přístupné, protože pod lomem se nachází oplocená sportovní střelnice.

Budačina je přírodní památka, která se nalézá v Kudlovické dolině v nejzápadnějším výběžku okresu Zlín asi 300 m po značené turistické cestě od silnice vedoucí z obce Kudlovice do obce Kostelany v pohoří Chřiby. 
PP byla vyhlášena na ochranu geologické lokality tvořené skupinou asi 4 větších skal pleistocénního stáří. Jednotlivé skály jsou přirozeným skalním výchozem tvořeným silně ukloněnými (s úklonem mezi 70° až 80°) skalními lavicemi o mocnosti až 4 m. 
V soutěsce na Velké skále je umístěna pamětní bronzová deska od kroměřížského sochaře Sylvestra Harny k uctění památky Antonína Rozsypala, který byl umučen v roce 1942 v Mauthausenu.

Sumatra je s rozlohou 443 066 km² šestým největším ostrovem světa. Nachází se v západní části souostroví Velké Sundy a je součástí Indonésie.
Nejdelší osa ostrova směřuje přibližně severozápadně a uprostřed ostrova protíná rovník. Vnitrozemí ostrova je rozděleno na dvě části: hornaté území na západě a bažinatá nížina na východě. Značná část Sumatry je pokryta deštným pralesem. Nejvyšším vrcholem Sumatry je hora Kerinci vysoká 3805 m.
Na ostrově žije asi 45 milionů obyvatel. Převážná část osídlení je soustředěna na severu a na západě v oblasti centrální vysočiny. Největšími sídly jsou města Medan (3,4 milionu obyvatel), Palembang (1,27 milionu obyvatel) a Padang (0,96 milionu obyvatel).
Administrativní regiony Sumatry (a malých ostrovů okolo) jsou:

Seznam současných Evropských zemí, které jsou monarchiemi:

Wicca je novopohanské náboženské hnutí, forma moderního čarodějnictví, vzniklé v polovině 20. století v Anglii zahrnující prvky předkřesťanských náboženství, především keltského, ale také antického a germánského, lidové tradice a ceremoniální magie. Nemá žádnou centrální autoritu či knihu, proto neexistuje přesná shoda jako co se týče víry a praktik, tak toho jaké jsou považovány za wiccanské a které ne. Jedná se o nejvlivnější a nejznámější formu novopohanství.
Ve wicce jsou v základě uctívána dvě božstva. Prvním je Bohyně, často nazývaná Trojná bohyně spojovaná s měsícem, druhým je Rohatý bůh. Zároveň jsou však uctívána mnozí další bohové a bohyně z různých kultur, kteří jsou považováni za aspekty výše zmíněných božstev. Některé formy wiccy jako Reclaiming nebo Dianická Wicca však kladou důraz především na uctívání Bohyně.
Původní wicca je mysterijní tradice organizovaná do takzvaných covenů, jejíž zasvěcovací linie začíná u Geralda Gardnera. Tento britský okultista, zpravidla považovaný za zakladatele tohoto náboženství, v roce 1954 prohlásil že byl v roce 1939 zasvěcen do starobylého náboženství, kterým je právě wicca. Jeho tvrzení je však obvykle zpochybňováno. Coveny odvozující svůj původ od Gardnera jsou nazývány Britská tradiční wicca a zahrnují především gardneriánskou a alexandrijskou wiccu. Od 70. let se během popularizace tohoto náboženství objevila řada tradic povolujících samozasvěcení a obsahující zpravidla také další odlišnosti oproti původní wicce. Tyto tradice se zpravidla nazývají eklektická wicca.
Wicca je v akademické sféře považována jednak za jedno z nových náboženských hnutí a jednak za součást širší náboženské množiny, kterou je současné pohanství. Celosvětově představuje největší, nejznámější a nejvíce akademicky popsanou podobu tohoto hnutí. Na pomyslné škále mezi etnickým rekonstrukcionismem a synkretismem se ve své eklektické podobě blíží právě synkretickému konci tohoto spektra, čímž se odlišuje od jiných pohanských tradic. Jak mezi pohany, tak v akademické sféře panuje určitá nejistota ohledně ukotvení wiccy v rámci jiných souvisejících pojmů. Wicca je obvykle považována za jedno z přírodních náboženství, ale současně je popisována jako součást okultismu, resp. západního esoterismu. Určitá dvojakost se vyskytuje i u chápání tohoto slova mezi samotnými následovníky tohoto náboženství. Příslušníci mysterijní tradice Wicca založené Geraldem Gardnerem chápou tohoto slovo výlučně ve vztahu k této tradici. Naopak širší veřejnost a populární literatura připisují tomuto slovu širší význam, který nemá jasně vymezené hranice a který zahrnuje různé další formy čarodějnictví, včetně tzv. eklektické wiccy a dalších. Původní význam tohoto slova ve 20. století označoval pouze příslušníky covenů odvozených od covenu Geralda Gardnera a užíval se pouze ve vztahu k lidem. Jako označení pro náboženství se vžil až v 60. letech 20. století a jeho obecný, široký význam je ještě novější. Ve Spojených státech je toto slovo chápáno téměř vždy ve svém širším významu a zahrnuje všechny formy tzv. eklektické wiccy vzniké později, volně inspirované Gardnerem. V České republice působí členové tradice Wicca aktivně přibližně od roku 2004, a proto v povědomí pohanů v České republice převažuje spíše užší význam toho slova zahrnující pouze příslušníky Gardnerovy zasvěcovací linie nebo z ní odvozené Alexandrijské tradice. Není to však pravidlem.
Ohledně historie Wiccy se vedou veliké debaty, protože buď je považována za prastaré náboženství (někdy se uvádí 20 000 let) a nebo za zcela moderní kult. Pravda je asi ta, že Wicca navazuje na stará pohanská náboženství, ale její konkrétní podoba je moderní. Tento rys je společný všem moderním pohanským hnutím.
Asi nejdůležitějším mezníkem byl rok 1921, kdy Margaret Murrayová publikovala svou knihu „Witch-Cult in Western Europe“. Zde představila myšlenku, že čarodějnické sabaty, které byly v novověku pronásledovány inkvizicí, se opravdu děly (do té doby se všeobecně přijímalo, že to byly extatické vize) a že to byl pozůstatek prastarého kultu plodnosti. Podle jejího názoru šlo o vzývání rohatého boha, kterého si inkvizitoři samozřejmě ztotožnili s ďáblem. V současnosti je tato její teorie považována za nesmysl - „Téměř všichni historici čarodějnictví jsou dnes zajedno, když označují Murrayové knihy za diletanstké, absurdní, bez jakékoli vědecké hodnoty.“
Ve své době ale tato kniha měla velký vliv na Geralda B. Gardnera (1884-1964). Ten byl, podle svých slov, roku 1939 zasvěcen do covenu (něco jako uzavřený spolek, občas se jim v češtině říká lóže) čarodějnic v New Forest (Hampshire). Roku 1953 založil coven s názvem Wicca a jeho první kniha „Witchcraft Today“ (1954) popisovala podobná náboženství, o kterém mluvila Murrayová (v knihách používal termín „Wica“). Šlo o kult Rohatého boha a bohyně, který měl přetrvat do dnešních časů až z dob pravěku. Právě raně novověké čarodějnice byly příslušnicemi tohoto kultu. Tím se začala Wicca šířit na veřejnosti.
Gardner není považován za nezpochybnitelnou autoritu, takže jen málokdo by dnes s jeho knihami bez výhrady souhlasil. V současnosti většina wiccanů nepředpokládá, že by jejich náboženství bylo zachovaným prastarým kultem, ale trvají na tom, že mají ty samé kořeny jako stará náboženství, jen vnější aparát byl vytvořen v současnosti. V rámci Wiccy se vyskytují dvě hlavní větve: Gardnerovská a Alexandrijská (obě vyžadují zasvěcení přímo od jiného zasvěceného). Postupem času také vzniklo velké množství různých odvozených (mají iniciační linii navazující na jednu ze dvou předchozích) či napodobujících směrů (populární či tzv. eklektická wicca, tedy bez závazných pravidel, bez přímé návaznosti, nejčastěji praktikována samostatně).
Wicca neuznává žádný text jako dogmaticky pravdivý, ale má svůj ústřední posvátný a tajný spis, který se většinou nazývá Kniha stínů (angl. "Book of Shadows", název později přejali i praktikující jiných čarodějnických směrů). Tato Kniha stínů se předává v tradici z učitele na žáka v prakticky nezměněné podobě. Většinou obsahuje instrukce k různým rituálům či mýtické básně apod. Samotná kniha se netěší nějaké zvláštní náboženské úctě, ale ani není považována za obyčejnou příručku.
Základní podobu Knihy stínů sestavil G. Gardner na přelomu čtyřicátých a padesátých let dvacátého století. Později ji upravila Doreen Valiente. Kniha obsahuje zejména rituály, posvátné texty, poučení a rovněž Zákon.
V populárních formách (rovněž tzv. eklektická wicca), které napodobují tradici Wicca se lze setkat s rovněž s pojmem Kniha stínů označující soubor postupů, vlastních rituálů, výpisky z literatury, zápisy z rituálů a podobně.
Wicca v zásadě uznává dvě božstva - Boha a Bohyni, kteří mají tajná jména, jež se předávají z učitele na žáka v rámci zasvěcení. Tato dvojice se často považuje za niternou podstatu všech Bohů a Bohyň, které představují její jednotlivé aspekty.
Bůh a Bohyně představují svoje protiklady, avšak ne ve smyslu plus a minus. Spíše se jedná o dvě misky vah, na kterých jsou různé věci, ale oboje váží stejně (často jsou chápáni i jako dva aspekty téhož). Rovnováha pohlaví v panteonu je také brána jako předobraz rovnováhy pohlaví ve společnosti. Proto má také Wicca mnoho příznivkyň a příznivců z řad feministických hnutí (dokonce je někdy nesprávně považována za „religiozní feminismus“).
Během rituálů odpovídá Bohu a Bohyni kněz a kněžka nebo pán a paní.
Bohyně má tři aspekty - Bohyně Panna, Bohyně Matka a Bohyně Stařena, které souvisí s fázemi měsíce. Právě Měsíc je považován za kosmické těleso, které bohyni odpovídá, ale ona má mnohem širší pole působnosti než jen kosmickou funkci. S trochou zobecnění by se dalo říci, že odpovídá představě tzv. „Bohyně Matky (Země)“.
„Já jsem Velká Matka, uctívaná vším, co bylo stvořeno a existovalo před jejich vědomím. Já jsem první ženská síla, bez hranic a nekonečná.“
O Bohu se často předpokládá, že hraje menší úlohu než Bohyně, ale de facto jsou si spíše rovni. Bůh je synem, milencem i manželem Bohyně a jako nebeské těleso mu odpovídá Slunce. K jeho hlavním rysům patří jeho smrtelnost a znovuzrození (Bohyně nikdy neumírá). Tento průběh jeho života je spojen se svátky během roku i s jeho charakteristikami. Na začátku zimy se odebírá do podsvětí a o zimním slunovratu se Bohyni narodí syn, který plně dospěje s příchodem jara, kdy je rozverný a dovádivý. Na podzim je už starý a blíží se jeho smrt.
Bývá často zobrazován s rohy a falickými symboly, což oboje je symbolem plodnosti (rohy jsou častým atributem atmosférických bohů a souvisí s býkem).
„Já jsem oslňující Král nebes, který zaplavuje Zemi teplem a povzbuzuje skrytá semena stvoření, aby se projevila. Zdvihám své zářící kopí, abych osvětlil životy všech bytostí a denně vléval své zlato na Zemi, a zahnal temné síly na útěk.“
Wiccané slaví během roku osm velkých svátků, které se většinou označují jako sabat, a dvanáct až třináct úplňků obvykle označovaných esbaty. Někteří slaví i noci kdy měsíc není vidět = nov. Velké svátky jsou odvozeny z postupné dráhy slunce kolem země (slunovraty, rovnodennosti a vrcholy ročních období). Ve dnech svátků se obvykle nevykonává magická práce, přesto je mnoho wiccanů považuje za obzvláště vhodné dny pro magické účely. Každý sabat je odlišný od jiného a většinou se vztahuje k příslušné fázi mýtu o Bohu a Bohyni. Esabaty se od sebe většinou neliší.
Jednotlivé sabaty jsou většinou označovány keltskými jmény:
Imbolc 1. - 2. února (Imbalk, Imbolg a pod.) je označován jako „svátek světel“ a pojí se k živlu ohně. Jeho dnešním ekvivalentem jsou Hromnice. O tomto svátku mladý bůh dosahuje dospělosti a společně s Bohyní se vrací z podsvětí, kde zůstává jen starý bůh, jehož moc (projevená jako zima) už mizí. Někteří jej slaví jako nový rok. K jeho tradicím patří rozžínání všech světel, tradičním pokrmem jsou mléčné výrobky a kořeněná jídla.
Ostara 21. - 22. března (obvykle bez různočtení, jarní rovnodennost) je oslavou příchodu jara. Zvykem jsou květiny, rituální zasazování semen a práce s bylinkami.
Beltine 30. dubna - 1. května (Beltain, Beltaine, Beltine…, přelom dubna a května, oblíbené „pálení čarodějnic“, filipojakubská noc) je oblíbeným svátkem plodnosti. Staví se májka jako symbol spojení mužského a ženského principu, tradičním jídlem jsou koláče. Pálení očistných ohňů během tohoto svátku je stará keltská tradice a název svátku je odvozen z keltských jazyků, např. z irštiny. Svátek zřejmě souvisel se začátkem letní pastevecké sezóny, a a pro Kelty měl jak rituální, tak i politický význam.
Litha 21. června - 22. června (Letní slunovrat, svatojánská noc) je typická přeskakováním ohně - symbolickým očišťováním a spalováním všeho špatného. Tradičně se jí čerstvé ovoce.
Lughnasad 31. července - 1. srpna (Lugnasad, Lunasa…,) je prastarým keltským svátkem žní. Oslavuje se plodnost země a vrchol cesty slunečního boha. K tradicím patří pletení panenek z klasů, k tradičním jídlům patří jakékoli výrobky z obilí a mošt.
Mabon 21. - 23. září (Podzimní rovnodennost) se v pozdějších dobách oslavoval jako dožínky. Bohyně se stále ještě pohybuje po světě, zatímco Bůh je už v podsvětí. Právě o tomto svátku se ale vrátí na zem, aby mohl Bohyni ještě uvidět. Poté ji s sebou bere do podsvětí (tento sestup do podsvětí probíhá až do svátku Samhain). K tradičním jídlům patří ovoce, cereálie, ořechy a luštěniny.
Samhain 31. října - 1. listopadu (Samain, Samana…,) je obvykle v keltské tradici označován jako konec starého roku a začátek nového. Začíná temná polovina roku. Bůh se nyní stává vládcem mrtvých. Tento svátek je spojen se smrtí a s mrtvými předky. Je to vhodná doba ke zbavení se zlozvyků. K jídlu se hodí jablka, víno, maso.
Yule 21. - 22. prosince (Zimní slunovrat) je nejtemnějším dnem roku, ale právě od tohoto dne zase začne světla přibývat. O tomto svátku se totiž narodil Bohyni syn, který je budoucím bohem (starý bůh stále ještě žije, ale už spíš jen dožívá). Obvykle se vyzdobují příbytky, zapaluje se oheň. Je to vhodná doba pro věštění, někteří jej slaví jako nový rok. Tradičními jídly jsou ořechy, sušené ovoce, jablka, vepřové maso, zvěřina, pivo, ibiškový čaj.
Wiccanská rituální struktura se obvykle skládá z úvodního slova, očišťování kruhu a účastníků kouřem a posvěcenou vodou, přivolání čtyř živlů, přivolání Bohů, zvyšování energie kruhu, magické práce a obřadu koláče a víno, jehož součástí je úlitba. Jako magické nástroje se nejčastěji používají: athame, meč, hůlka, šňůry, pentakl, kotel, pohár, nůž s bílou rukojetí, důtky a další. Rituály mají velmi detailně promyšlenou symbolickou strukturu, která se poněkud liší mezi jednotlivými iniciačními liniemi. Vycházejí z části z Knihy stínů, značná část rituální praxe se vytváří účelově a způsob, kterým se tak činí, se v rámci tradice předává přímo. Hlavním účelem rituální praxe je kromě magické práce také rozvoj osobnosti a přímý prožitek jednoty, tajemství života a jeho koloběhu na symbolické rovině a tomu, co nazýváme mystérium.
Wicca je tradice mystérií a není otevřená veřejnosti. Za utajenou součást se považuje zejména Kniha stínů, významy symboliky, přesná podoba rituálů, způsob provedení rituálů, jména a celá řada dalších skutečností. Zároveň není dovoleno sdělovat jména členů covenu. Utajení je ritualizováno přísahou v rámci iniciačního obřadu a je striktně vyžadováno. Za tajné se nepovažují obecné základy a ilustrační rituály, které najdeme v literatuře či na internetu.
Ve Wicce není etika natolik rozpracovaná jako ku příkladu v křesťanství, ale i zde existují pravidla (lépe řečeno pravidlo), podle kterých by měl člověk řídit své chování. Často se jako základní pravidlo uvádí „Čiň, co chceš, pokud nikomu neškodíš“ (Wiccanské rede). Tato věta je jedna z nejcitovanějších vět o Wicce vůbec, ale nevystihuje samotnou podstatu wiccanské etiky. Obecně se totiž neustále vedou různé spory o tom, komu by člověk neměl škodit a co je to přesně „škodit“ (počítá se sem i jedení masa? škodím i mravenci, když ho zašlápnu? atd.). Toto základní pravidlo se ale nevztahuje jen na ostatní ale i na Wiccana samého (žádné sebepoškozování).
Samotný základ etiky tvoří jakási obdoba karmanového zákona - „Každý čin se ti třikrát vrátí“. Neexistuje zde tedy koncept „hříchu“ v křesťanském slova smyslu. Člověk je vlastně trestán či odměňován sám sebou. Specifikace tohoto zákona je do značné míry individuálního charakteru, takže není možné pro všechny wiccany uvést jeden výklad (např. jestli hraje primární úlohu záměr nebo výsledek apod.). Samotní wiccané se otázkou etiky také nezaobírají natolik podrobně a nevěnují ji takovou pozornost jako různí křesťanští či židovští myslitelé.
Jak už bylo několikrát řečeno, existuje velké množství různých větví či forem a stále ještě vznikají další. Těch nejrozšířenějších ale není mnoho. Jedná se především o tyto:
Wiccané se většinou sdružují do skupin zvaných Coven.
V mnoha filmech a televizních seriálech jsou (poněkud zavádějící) zmínky o Wicce, asi nejznámější z nich jsou seriály Buffy, přemožitelka upírů a Čarodějky, Lovci duchů, True Blood. Nepřímé odkazy na pohanství nebo tradici Wicca najdeme také ve filmech The Wicker Man, Mlhy Avalonu anebo Blair witch.

Přírodní památka Bzová je chráněné území, které se rozprostírá v okolí vrcholu kopce Bzová (622 m n. m.) nacházející se ve Zlínském kraji nedaleko obce Vlčková. Je součástí Přírodního parku Hostýnské vrchy. Vyhlášena byla roku 1987. 
Středem zájmu ochrany je lesní porost pralesovitého typu o stáří přesahující 160 let s charakteristickými dřevinami pro vrcholovou část Hostýnských vrchů. . Dříve hojněji zastoupená jedle bělokorá téměř odumřela, zbyly její souše a padlé kmeny. V podrostu se vyskytují běžné druhy karpatské květeny a na padlých kmenech nachází útočiště mnoho druhů bezobratlých, především xylofágní hmyz. Bukový porost přirozeně zmlazuje. 
Oblast, ve které se chráněné území nachází, byla a je velmi intenzivně využívána člověkem, jak z hlediska hospodářského, tak rekreačního. Bzová je jednou ze zastávek Naučné stezky Lukov, která provází okolní přírodou Hostýnských vrchů.
Přírodní památka spadá do Zlínského kraje, katastru obce Vlčková, od které je vzdáleno zhruba 2 km severozápadním směrem. Zaujímá plochu 2,64 ha v nadmořské výšce 595 – 622 m. Celé území patří do jihozápadní části Hostýnských vrchů náležících Hostýnsko-vsetínské hornatině, do geomorfologické subprovincie Vnějších Západních Karpat. Kopec Bzovou obklopuje hornatina s rozsáhlými lesy v okruhu několika desítek kilometrů, avšak blízké okolí vrcholu je otevřené do volné krajiny a vystavené extrémním povětrnostním výkyvům. Jihovýchodním směrem se kromě Vlčkové nachází vesnice Lukov, Kašava a Držková ve vzdálenosti zhruba 2 km. Celá kopcovitá oblast není zemědělsky příliš využívána. Dominuje zde lesnictví a chov skotu a dobytka. 
V těsné blízkosti území leží zřícenina hradu Lukov, jehož nejstarší části pocházejí ze 13. století. Oblast přírodní památky a okolní lesy byly tedy v minulosti hojně využívány k těžbě dřeva. Se zánikem hradu hospodaření neustalo, naopak došlo k intenzivnímu rozvoji vyvolaném valašskou kolonizací v 16. a 17. století. Aktivní lesnická činnost pokračuje v okolí dodnes. Nyní je les tvořen silnou bukovou kmenovinou o stáří přes 160 let. Území o rozloze 2, 6439 ha bylo vyhlášeno dne 16.4.1987 Okresním národním výborem Gottwaldov jako Přírodní památka, jejíž předmět ochrany je Bukový prales s klenem a jedlí. 
Přírodní památka je součástí geomorfologické provincie Západní Karpaty, subprovincie Vnější Západní Karpaty, oblasti Západní Beskydy, celku Vsetínsko - Hostýnská hornatina. Geologickým podkladem Bzové a přilehlého okolí je magurský flyš, tvořený převážně paleogenními flyšovými pískovci ráztockých vrstev soláňského souvrství. Napříč, zhruba středem území, se táhne balvanitý vrcholový hřeben.
Povrch je kamenitý, místy s balvany a sutěmi. Půdní pokryv je převážně tvořen kambizemí. 
Podloží je tvořeno málo propustnými horninami magurského flyše, kvůli tomu nedochází k větší akumulaci vody.
Celé území je odvodňováno do Černého moře, z velké části náleží do povodí řeky Moravy, severovýchod je pak odvodňován řekou Bečvou.
Zajímavým je protější kopec Ondřejovsko, který tvoří hranici dvou hydrologických povodí. Severní část spadá do povodí Hané a Moravy od Malé Hané po Dřevnici, menší část na východní straně hřebene spadá do povodí Dřevnice a Moravy od Dřevnice po Olšavu. Do toho povodí spadá i kopec Bzová s Přírodní památkou.
Koryta všech řek a potoků jsou výrazně poznamenána lidskou činností. Docházelo k napřimování a ohrazování. Na některých tocích byly také zbudovány menší nádrže (rybníky, retenční nádrže, přehrady..). Dvě retenční nádrže se nacházejí v blízkosti Přírodní památky v obci Vlčková.
Vegetaci přírodní památky tvoří květnatá bučina ("Dentario enneaphylli-Fagetum") s převažujícím buk lesní ("Fagus Silvatica") ve stromovém patře, místy je přimísen javor klen ("Acer pseudoplatanus"), jilm horský ("Ulmus glabra") a jedle bělokorá ("Abies alba"). V bylinném patře se vyskytují běžné druhy karpatské květeny, např. lýkovec jedovatý ("Daphne mezereum"), kyčelnice cibulkonosná ("Dentaria bulbifera"), svízel vonný ("Galium odoratum"), bažanka vytrvalá ("Mercurialis perennis"), šťavel kyselý ("Oxalis acetosella"), čistec lesní ("Stachys sylvatica"), česnáček lékařský ("Alliaria petiolata") a vrbina hajní ("Lysimachia nemorum"). Na kořenech a kmenech buků je vyvinuto mechové patro.
Vzrostlé stromy s poskytují útočiště mnoha druhům ptáků, např. krahujec obecný ("Accipiter nisus"), jestřáb lesní ("Accipiter gentilis"), holub doupňák ("Columba oenas"), holub hřivnáč (Columba palumbus). Povalené kmeny a pahýly stromů tvoří stanoviště četným druhům bezobratlých, ty představují obživu pro strakapouda velkého ("Dendrocopos major"), strakapouda prostředního ("Denrocopos medius"), datla černého ("Dryocopus martius"). Z ptáků se zde dále vyskytuje brhlík lesní ("Sitta europea") a střízlík obecný ("Troglodytes troglodytes"). Zvěř je typická pro lesy mírného pásma.
Cílem ochrany je zachování původní druhové skladby pralesovitého charakteru v lesních typech lipová javořina a jedlová bučina. 
Lesní porosty jsou z minulosti ovlivněny těžbou a následným zalesňováním holin nepůvodními druhy (smrk, borovice, modřín). Také prostorová skladba zalesnění byla pozměněna, což vedlo k častým sesuvům. Člověk měl na lokalitu nepříznivý vliv i v průběhu 19. a 20. století. Došlo k melioraci, k výstavbám lesních a asfaltových cest, regulaci potoků... 
Ve 21. století jsou to zejména vysoké stavy lesní zvěře, která způsobuje značné škody. V lesích se vyskytuje hlavně zvěř srnčí, dančí a mufloní, která zabraňuje přirozené obnově. I jedle bělokorá ("Abies alba"), která se zde dříve hojněji vyskytovala, byla zredukována okusem semenáčků, a zejména pak negativním dopadem exhalací v průběhu 80. let minulého století. Nyní se zde nachází hlavně v podobě vývratů a trouchnivějícího dřeva. 
Na některých místech je potřeba provést mírné zásahy, v prvé řadě vyřezat nálet nepůvodních dřevin, především smrku ztepilého a také zahájit přirozenou obnovu původních dřevin s oplocením. 
Přírodní památka Bzová je šesté zastavení naučné stezky Lukov. Hlavní část měří bez odboček 7,5 km a téměř celá vede lesními porosty. Vybudována byla v roce 1992 Českým svazem ochránců přírody Zlín. V průběhu let byla zrekonstruována a aktualizována. K začátku stezky se dá pohodlně dostat od autobusové zastávky Lukov, Domov důchodců směrem k hájovně Růžová. 

Cynismus (z řec. κυνικός "kynikós", kousavý < κύων "kyón", pes) označuje původně životní postoj a myšlení antických kyniků. 
Dnes znamená cynik člověka, který jedná bezohledně a beze studu, který zraňuje city druhých, zejména zpochybňuje a zesměšňuje to, co druzí uznávají jako základní morální a lidské hodnoty. 
Označení cynismus v moderním slova smyslu se objevuje od počátku 19. století v souvislosti s kritikou osvícenství a s rozpadem závazného mravního a náboženského řádu. Má přinejmenším dvě odlišné podoby: 
Ještě v 18. století mělo slovo cynismus jednoznačně hanlivý význam. Jeden z prvních, kdo si všiml možnosti intelektuálního cynismu jako kritiky pověr a falešných autorit, byl Denis Diderot, který ve svém „Pojednání o dramatické poezii“ (1758) napsal: „Cynismus, tak ohavný ve společnosti, je na jevišti výtečný“. Na to pak navázal Gotthold Ephraim Lessing, Johann Wolfgang Goethe a další. Pojem cynismu hrál velkou roli v Marxově kritice role peněz v kapitalistické společnosti: peníze, které všechno nivelizují, umožňují nové zotročení člověka. Osvobozující funkci intelektuálního cynismu naopak vysoko hodnotil Friedrich Nietzsche.
Německý filosof Peter Sloterdijk, který cynismu věnoval knihu „Kritika cynického rozumu“ (1983), hájí intelektuální cynismus jako způsob, jak se vymanit z otroctví moderní společnosti a jejích neosobních sil a získat si vůči nim „sebezáchovný odstup“. Naproti tomu ostře napadá současné formy praktického cynismu, „cynický rozum“, který je podle něho vždy spojen s ovládáním a mocí nad lidmi, ať už jde o cynismus státu, vědy, lékařství, sexuality či církví.

Gračanica je město v Bosně a Hercegovině. Město leží na východ od Doboje a na západ od Tuzly, ve Federaci Bosny a Hercegoviny.
Ve městě a v jeho okolí (opčině) žije 55 000 obyvatel a má rozlohu 219 km².
První písemná zmínka o městě je z tureckých zdrojů, z roku 1528. V této době bylo známé pouze jako důl na železnou rudu, 4 km odsud se nacházela pevnost jménem "Sokol". Roku 1548 získala statut města, její rozvoj nastal ale až v 17. století. Tehdy se totiž vlády ujal Ahmed-paša Budimlija, který zde postavil mešitu, lázně a hodinovou věž.

Vrbas ( ) je řeka v Bosně a Hercegovině. Protéká Středobosenským kantonem ve Federaci Bosny a Hercegoviny a regionem Banja Luka v Republice srbské. Je dlouhá 256 km. Povodí má rozlohu 6 386 km².
Pramení v horách Vranica, zhruba uprostřed země. Převážnou část toku protéká Dinárskou pahorkatinou. Vlévá se zprava do Sávy (povodí Dunaje), na hranici s Chorvatskem.
Vyšší vodní stavy jsou na jařa a na podzim. Průměrný roční průtok na dolním toku činí 70 m³/s.
V povodí byly vybudovány nevelké hydroelektrárny. Řeka protéká těmito městy Uskoplje, Bugojno, Donji Vakuf, Jajce, Banja Luka. Poblíž "Banja Luky" se nacházejí léčivé minerální prameny obsahující síru. Podle řeky se v dobách předválečné Jugoslávie jmenovala i Vrbaská bánovina.

Rozšiřování Evropské unie probíhalo v několika krocích, z původních šesti států na současných dvacet osm.
Přehled založení a rozšiřování EU a jí předcházejících společenství:

Kodaňská kritéria jsou podmínky, které musí splňovat stát vstupující do Evropské unie.
Rozhodla o nich Evropská rada 22. června 1993 v Kodani při přípravě na rozšíření Evropské unie. 
Tato kritéria byla potvrzena i na zasedání Evropské rady v Madridu v prosinci 1995. Zde byla navíc doplněna podmínka převzetí legislativy EU neboli acquis communautaire.
Kritéria se člení do tří skupin. 

Berlaymont je budova v Bruselu a hlavní sídlo Evropské komise. Nachází se na "Rue de la Loi / Wetstraat" v části města označované jako „evropská čtvrť“.
Na místě, kde dnes stojí budova Berlaymont, byl roku 1624 založen ženský klášter řádu sv. Augustina. V 19. století klášter fungoval jako dívčí penzionát a vedly jej augustiniánské řeholnice, nazývané „les Dames du Berlaymont“. Roku 1960 pozemek koupil belgický stát a klášter se přesunul do Waterloo.
Budova Berlaymont byla postavena v letech 1963 až 1969 a stala se symbolem evropských institucí v Bruselu. V letech 1967–1991 v Berlaymontu pracovalo 3000 pracovníků.
Roku 1991 bylo rozhodnuto o nutnosti kompletní rekonstrukce, a to z několika důvodů. Hlavním z nich byl vysoký obsah azbestu, který chránil ocelové konstrukce. Kromě toho měl objekt nedostatečná protipožární opatření, problémy s ventilací a nevhodné vnitřní uspořádání – chodby a schodiště zabíraly příliš mnoho prostoru na úkor jiných místností, které tak byly malé a špatně osvětlené. Modernizace byla kritizována kvůli velkým časovým průtahům, trvala 12 let, i proto, že byla předražena, oproti původně odhadované ceně kolem 160 milionů eur přesáhla konečná cena 620 milionů eur.
Evropská komise se vrátila do Berlaymontu v roce 2004. Od roku 2005 sídlí v Berlaymontu všichni členové Komise a jejich kabinety.
Budovu navrhl architekt Lucien De Vestel ve spolupráci s Jeanem Gilsonem, Jeanem Polakem a Andrém Polakem. Tvoří ji třináctiposchoďová nadzemní část, jež spočívá na širokém suterénu, který se skládá ze čtyř podlaží. Nadzemní část má půdorys ve tvaru písmene „X“ se čtyřmi křídly, která vybíhají ze střední části budovy.
Budova má podlahovou plochu přibližně 240 000 m² a 18 podlaží. Kanceláře pro 3000 úředníků a shromažďovací místnosti jsou v nadzemní části. V suterénní části jsou restaurace, televizní studio, zasedací místnosti, skladovací místnosti a parkoviště.
Rekonstrukci v letech 1997– 2004 provedli architekti Pierre Lallemand, Steven Beckers a Wilfried Van Campenhout.

Sacharin (též cukerín, cukerin a zuckerin, E954, systematický název 2H-1λ-6,2-benzothiazol-1,1,3-trion) je neenergetické náhradní sladidlo, které vynalezl roku 1878 chemik Constantin Fahlberg. Chutí je asi pětsetkrát sladší než cukr, má však nepříjemný hořký chuťový dojezd.
V 19. století byl sacharin pro svou cenu a postavení nedostatkového zboží pašován obyvateli horských oblastí českého pohraničí – zejména na hranici s Německem. Pašování cukerinu za dob Rakouska-Uherska si vzal spisovatel Franta Sauer jako námět pro svoji knihu "Pašeráci".
Sacharin je bílá krystalická látka či bílý krystalový prášek bez zápachu nebo s nepatrnou aromatickou vůní. Ve vodě je prakticky nerozpustný, dobře rozpustný je v zásaditých roztocích a mírně rozpustný je v ethanolu. Jedná se o poměrně kyselou sloučeninu, která tvoří nejčastěji soli se sodíkem, které jsou ve vodě dobře rozpustné. Méně častější soli sacharinu jsou vápenaté a draselné. 
Sacharin byl objeven v roce 1879 a je spojován se jménem chemika Constantina Fahlberga působícího na Univerzitě Johnse Hopkinse v USA. Méně je známo jméno Ira Ramsena, který tuto látku náhodně objevil v laboratoři spolu s Fahlbergem. Nicméně Fahlberg byl rychlejší, nechal si sacharin patentovat a značně na něm zbohatl. Sacharin byl používán od roku 1887. Byl hojně užíván v době, kdy byl nedostatek cukru, např. při první světové válce. Ačkoli byly po roce 1945 některé nápoje doslazovány kombinací sacharózy a sacharinu, nápoje s nižším obsahem cukru začaly být více oblíbené až po představení aspartamu v 80. letech.
Spolu s aspartamem patří mezi nejpoužívanější nízkoenergetická sladidla. Jsou jím doslazovány potraviny, nápoje a také zubní pasty. Využití nachází i ve farmacii, kde slouží k úpravě chuti.Původní výhodou při využití sacharinu v potravinářském  průmyslu byla jeho nízká cena, s postupným nárůstem obezity však nabyl na významu pro snížení kalorií. Jeho nevýhodou je hořká pachuť.
Zda je konzumace sacharinu bezpečná začalo být zpochybňováno začátkem 70. let, kdy studie provedené na samcích potkanů ukázaly zvýšenou incidenci rakoviny močového měchýře. Na základě studií provedených na zvířatech rostly obavy z použití sacharinu, které vyvrcholily v roce 1977. Důsledkem toho bylo v Kanadě používání sacharinu zakázáno. V USA se tento zákaz prosadit nepodařilo a tak potraviny, které obsahovaly sacharin, musely nést varovné označení, že sacharin může způsobovat rakovinu u laboratorních zvířat. Pozdější studie však tato tvrzení vyvrátily s vysvětlením, že mechanismus vzniku rakoviny byl specifický pro potkany a není uplatňován u lidské populace. Vylučovací soustava potkanů má totiž jiné fyziologické vlastnosti než vylučovací soustavy člověka. Vyšší osmolarita moči hlodavců vede k vyššímu vylučování krystalů vápenatých solí kyseliny fosforečné, které působí cytotoxicky na povrchových vrstvách epitelu močového měchýře. To může vést k hyperplazii a následnému vzniku nádoru.
Vzhledem k novým poznatkům byl v roce 2000 v USA zrušen zákon o značení výrobků s obsahem sacharinu varovným tvrzením.Výzkumy nepotvrdily vztah mezi konzumací sacharinu a výskytem rakoviny močového měchýře ani u lidí s jeho vysokým přívodem. Dle EPA (United States Enviromental Protection Agency) a nejnovějších vědeckých poznatků, nepředstavují pro člověka sacharin a jeho soli v současné době nebezpečí a nemají toxické, karcinogenní, mutagenní ani teratogenní účinky.
Akceptovatelný denní příjem sacharinu je dle WHO 0-5 mg na kg tělesné váhy.
Ačkoliv byla sladidla uznána zdravotně nezávadnými, v posledních letech se můžeme setkat s názory o možném rozvoji metabolických poruch u některých lidí. Tato problematika se stala předmětem mnoha studií, které se shodující v tom, že konzumace sladidel může způsobovat glukózovou intoleranci potkanů, a také změny mikrobiomu u některých lidí.
První záznam o interakaci sladidel a mikrobiomu byl popsán v roce 1980, a to dokonce přes omezenou znalost DNA sekvenční techniky. V této studii se ukázalo, že sacharin u potkanů mění poměr aerobních a anaerobních mikroorganismů.
Společným cílem studií zaměřujících se na interakci sacharinu a mikrobiomu je snaha  dokázat, že konzumace sladidel není výhodná, protože existují jisté vzájemné interakce sladidel se zažívacím traktem. Přesto v populaci stále převládá názor,  že tato sladidla nemohou mít žádné negativní dopady, neboť neobsahují žádné kalorie.

Netwide Assembler (NASM) je multiplatfomní kompilátor programovacího jazyka assembler s podporou architektury x86 a x86-64 s podporou mnoha výstupních formátů. NASM podporuje všechny instrukční sady včetně nedokumentovaných a včetně specifických instrukcí některých procesorů. Kromě vlastního překladače má i velmi omezený dissassembler s názvem ndisasm.
Výhodou NASM je možnost spojit jej s jinými programovacími jazyky na mnoha platformách a pod mnoha kompilátory, aniž byste museli své assemblerovské kódy přepisovat z důvodů změny syntaxe. Podporuje například Linuxové formáty ELF, a.out, dále Windowsovské formáty COFF (používá GCC kompilátor a DJGPP kompilátor), win32 (Microsoftí formát používaný MS Visual Studiem pro 32 bitové prostředí), win64 (formát MS Visual Studia pro 64 bitové prostředí), DOSovské formáty obj (pro MS-DOS programy), a mnohé další.
NASM je free software (jedna z nejsvobodnějších licencí BSD).
Příznivým důsledkem toho, že NASM je psaný kompletně v jazyce C, je, že je možné jej použít a přeložit prakticky na libovolnou platformu. Je možné ho tedy používat v DOSu, OS/2, Windows, Linuxu i BSD. Na další platformy ho lze snadno přeložit. Pracuje dokonce i na platformách s jinou architekturou, než je x86 a x86-64, čímž umožňuje i křížový překlad na rozdíl od třeba FASM, který je psán v assembleru, a křížový překlad neumožňuje, stejně tak je mnohem těžší portovat jej na jiné platformy.
Používá tradiční Intel syntax, na rozdíl od například GNU Assembleru používajícího AT&T syntax (který ovšem na požádání také umí Intel syntax). Hlavním rozdílem mezi těmito syntaxemi je pořadí operandů instrukce a způsob zápisu dereference. Na rozdíl od GNU Assembleru je určen pro programování, zatímco GNU Assembler byl koncipován pouze pro strojový překlad v pozadí GCC a nepočítalo se s přímým používáním.
Jeho součástí je poměrně silný makrojazyk optimalizovaný pro potřeby assembleru (zatímco GNU Assembler makrojazyk nemá a maximálně umožňuje použít preprocesor C). Makrojazyk NASM je ovšem trochu komplikovaný a ne vždy zcela konzistentní. Jeho makrojazyk je stejně silný, ne-li silnější, než makrojazyk MASM, ovšem na rozdíl od MASM má NASM komplikovanější a zamotanější syntaxi u svého makrojazyka.
NASM také má možnost generovat do výsledného zkompilovaného souboru i ladící informace, ale tato možnost není ještě v NASM plně implementována. V současné době podporuje tuto možnost pouze u elf formátu a obj formátu pro Borland překladače.
NASM byl historicky prvním kompilátorem assembleru, který nabídl širokou použitelnost spolupráce s mnoha kompilátory, a také přenositelnost na mnoho platforem. Vzhledem k výhodám, které nabízí jeho licence a k výhodám, které vznikly v důsledku toho, že je napsán v programovacím jazyce C se stal velmi široce rozšířeným assemblerovským kompilátor v open source světě. Tím se stal také široce testovaným a prověřeným.
Hello world pro DOS.
Hello world pro Windows.
Hello world pro Linux.

Technika (z řeckého τεχνη/"techné" – řemeslo, umění) je základní označení pro složku lidské kultury, která zaručuje schopnost nebo dovednost v kterémkoli oboru konání. Z počátku se používalo v umělecké činnosti, postupně se rozšířilo na veškerou lidskou činnost.
Dnes je technika chápána jako souhrn historicky se rozvíjejících lidských činností a pracovních způsobů založených na aplikaci přírodních věd, kdy lidé s použitím nástrojů (či výrobních prostředků), energie a vlastních (duševních i fyzických) sil přizpůsobují své životní prostředí a překonávají obtíže v přírodě. Technika jako vývoj a použití nástrojů, strojů, materiálů a procesů k řešení problémů při lidské činnosti zhodnocuje a využívá výsledky vědeckého bádání ve prospěch lidstva, vytváří bohatství společnosti a vede lidstvo na vyšší stupeň hmotného blahobytu a kultury. Lidský druh touto schopností a šíří přetváření svého světa výrazně překračuje jiné známé organismy.
Technika se vyvíjí úměrně s rozvojem lidstva a stupněm vědeckého poznání světa. Ve svém vývoji prošla několika stupni charakterizovanými rozvojem (stavem) poznání, rozvojem výrobních prostředků, výrobních způsobů a produktivity práce. Technika přináší lidem nástroje, které svoji silou překračují účinek geologických sil Země.
Technika - určuje jak se dobereme k požadovaným výsledkům, tzn. určuje přesný postup kroků nebo způsob použití nástrojů např. normalizace dat.
Technika je chápána též jako lidská činnost. Technika je starší než věda a inženýrství, neboť představuje lidské znalosti při řešení „skutečných“ běžných problémů při vytváření standardizovaného vzhledu a vlastností nástrojů, strojů, přístrojů, materiálů a procesů. Takováto standardizace designu je základní vlastností technologií.
Technika je nauka o výrobě materiálů a výrobků z daných surovin, přičemž nemusí nezbytně používat vědecké objevy a inženýrské konstrukce.
Technologie popisuje a zaznamenává postupy zemědělské, průmyslové a řemeslné výroby různých druhů zboží, předmětů a látek člověku potřebných, stejně jako (postupy )získávání a zpracování surovin používaných k výrobě.
Techniku lze intuitivně chápat jako libovolnou empirií podloženou lidská činnost, jejímiž postupy a prostředky (technikami) vznikají předměty pro rozmanité lidské potřeby.
Techniku lze chápat také jako soubor všech technických věd.
Jako samostatné odvětví lidské činnosti vzniká oddělením od řemesla a umění na velkých stavbách a při vzniku hromadné výroby v novověku. Od průmyslové revoluce se víc a víc sbližuje s vědou, až s ní v některých případech splývá a dostává se do závislosti na hospodářství a financích. V tomto smyslu kritizuje techniku Martin Heidegger jako systém silového fungování a bezohledného zvěcnění světa i člověka ("das Gestell"). Současný svět je prolnutý technikou, nicméně rozhodování se však řídí mnohými mimo-technickými hledisky, jež se eliminovat či minimalizovat mají záměrem "technokraté".
Věda je zde chápána jako nauka o přírodní realitě. Inženýrství je aplikace oněch znalostí k vývoji výrobků. Inženýrství je tedy převedením vědeckých objevů do praxe. Technika je souborem užití produktů inženýrství.
Tok elektronů je elektrický proud, toto je obecné zjištění a pojetí vědy. Když proud prochází skrz polovodič jako je křemík nebo germanium, je to zjištění vědního oboru elektroniky. Použití elektronického produktu jako součástky je chápáno jako pojetí elektronického inženýrství. Počítače jsou vyvinuty s použitím elektronického inženýrství. Použití počítačů k ukládání a zpracování digitálních dat, odeslání těchto dat či informací pomocí komunikačních nástrojů je záležitost informatiky.
Termín technika se také často používá pro vynálezy a přístroje vzniklých díky nejnovějším vědeckým objevům. Nicméně technikou se rozumí i staré vynálezy, příkladem staré techniky je kolo.

Zkratka BWV označuje souborný katalog děl J. S. Bacha. Jde o zkratku názvu katalogu v němčině „Bach Werke Verzeichnis“ (Seznam Bachových skladeb). Celý název katalogu je "Thematisch–systematisches Verzeichnis der Werke Johann Sebastian Bachs". Katalog vytvořil Wolfgang Schmieder a vydal jej u vydavatelství VEB Breitkopf und Härtel v Lipsku roku 1950. 
Seznam není seřazen chronologicky, ale tematicky (podle druhu skladby). Hlavním důvodem je zřejmě fakt, že není možné přesně určit dobu vzniku většiny Bachových skladeb, protože se dochovaly pouze jejich nedatované rukopisy. Za Bachova života byl vydán tiskem jen malý zlomek jeho díla. Později, v polovině 19. století, začala společnost Bach-Gesellschaft postupně vydávat kompletní Bachovo dílo. Skladby zde byly seskupeny do jednotlivých svazků podle žánru. I toto souborné vydání mohlo hrát roli v úvahách o konečném seřazení skladeb v seznamu BWV.
Původní katalog z roku 1950 končí položkou BWV 1080 (Umění fugy). Od té doby bylo objeveno několik desítek dalších Bachových skladeb, které byly v aktualizovaných vydáních zařazeny na konec seznamu (již nezávisle na druhu skladby). U jiných skladeb bylo naopak Bachovo autorství zpochybněno, nebo dokonce vyloučeno; jejich čísla však v seznamu zůstávají. Díla, která jsou neúplná, nebo u kterých bylo Bachovo autorství již od počátku sporné, jsou řazena do zvláštního dodatkového seznamu ("BWV Anhang") a označována zkratkou BWV Anh. a pořadovým číslem.
Vokální díla tvoří přibližně polovinu Bachovy tvorby. Většinou jde o duchovní skladby určené pro nedělní bohoslužby a také pro svátky a zvláštní příležitosti (např. svatby, pohřby). 
Kantáty tvoří značnou část Bachova vokálního díla. Jedná se převážně o kantáty duchovní a mnoho z nich pochází z prvních let Bachova působení v Lipsku, kdy psal novou kantátu pro nedělní bohoslužbu každý týden. Vedle nich je známo také několik světských kantát, například Lovecká nebo Kantáta o kávě.
Dochovalo se pouze několik motet vytvořených pro zvláštní příležitosti. Jedná se o skladby pro sbor a basso continuo.
Nejvýznamnější je Mše h moll (v latině), kromě ní Bach napsal ještě několik kratších mší na německé texty.
Oratoria se řadí mezi nejrozsáhlejší Bachova díla. Patří sem například Velikonoční či Vánoční oratorium, a především Janovy a Matoušovy pašije. Obě tyto skladby mají také formu oratoria. Ostatní Bachova zhudebnění pašijí se dochovala jen částečně.
Jedná se o harmonizace protestantských chorálů. Základní melodie jsou téměř vždy staršího původu, Bach provedl jejich úpravu pro čtyřhlasý sbor.
Do této skupiny patří duchovní písně z tzv. Schemelliho zpěvníku a různé árie a písně z druhé Knížky pro Annu Magdalenu Bachovou.
Bach byl za svého života známý především jako vynikající varhaník a virtuózní hráč na cembalo, a těmto dvěma nástrojům je také určena většina jeho instrumentální tvorby. 
Nejpočetněji jsou zde zastoupeny chorálové předehry, tj. polyfonní zpracování chorálů pro varhany. Jsou uspořádány do několika sbírek, jako je Varhanní knížka, tzv. Schüblerovy chorály a další. 
Vedle této liturgické hudby vytvořil Bach mnoho virtuózních kusů různých forem. Stěžejní jsou fugy, často předcházené kompozičně volnější skladbou, např. preludiem, tokátou nebo fantazií. Známými příklady jsou Tokáta a fuga v d moll či Passacaglia a fuga v c moll. Dále sem patří několik trio sonát a varhanních koncertů.
Skladby pro klavír (resp. v době vzniku spíše pro cembalo nebo klavichord) tvoří další početnou část Bachova díla. Často jsou sestaveny do sbírek uspořádaných podle nějakého systému (např. sled tónin v Dobře temperovaném klavíru, výběr a pořadí tanců v suitách nebo kánony ve stoupajících intervalech v Goldbergových variacích).
Mezi významná klavírní díla patří Goldbergovy variace a dva rozsáhlé cykly Dobře temperovaný klavír 1 a 2, které obsahují vždy 24 preludií a fug ve všech durových i mollových tóninách. Dále Bach sestavil několik sbírek tanečních suit (Anglické a Francouzské suity, Partity) a například také Invence a sinfonie - krátké polyfonní skladby určené k výuce.
Skladby (většinou suity) pro sólovou loutnu, housle, violoncello či flétnu zkomponoval Bach z velké části během svého zaměstnání na knížecím dvoře v Köthenu. 
V Köthenu vznikly také sonáty pro housle, violu da gamba či flétnu s cembalem nebo continuem. 
Z Bachových orchestrálních děl jsou nejznámější Braniborské koncerty. Dále napsal několik houslových koncertů a také koncerty pro jedno i více cembal a orchestr.
Katalog BWV uzavírají díla považovaná za vrchol barokní polyfonie - Hudební obětina a Umění fugy. 
Od doby prvního vydání katalogu v roce 1950 bylo do katalogu zařazeno několik desítek dalších skladeb, jedná se převážně o varhanní chorály. 

Spojení písmen K a V může mít různé významy:

Jarmila Novotná, provdaná Jarmila Daubková, (23. září 1907 Praha – 9. února 1994 New York) byla česká zpěvačka, filmová herečka a operní pěvkyně.
Narodila se v Praze v rodině krejčího, svoji uměleckou dráhu zahájila v roce 1925 jako elévka Národního divadla, vystupovala i v kabaretech, hrála též v operetách, vystupovala v českých filmech. Hrála též v operních představeních, která byla občas pořádána ve Vinohradském divadle. Posléze odešla hrát do Milána. V roce 1929 vystupovala v Neapoli, v roce 1933 v Berlíně, v témže roce nastupuje angažmá do Vídně, kde působila až do roku 1938. Přesto často hostovala nejen doma v Československu, ale i v Paříži či v Londýně. V roce 1939 emigrovala i s rodinou do USA. Nahrávala též často na gramofonové desky.
Po několik měsíců byla také žačkou Emy Destinnové, poté dva roky studovala zpěv u Hilberta Vávry. S ním vystoupila v roli Violety při uvedení Verdiho "La Traviaty" v Lounech. Ohlasy tohoto představení se dostaly až k tehdejšímu šéfovi opery Národního divadla, Otakaru Ostrčilovi. Ten pozval mladou zpěvačku na předzpívání a následně jí nabídl pohostinství v roli Mařenky v "Prodané nevěstě" a později i roli Violety. Od roku 1925 studovala zpěv také v Miláně u Quarnieriho.
Po angažmá v Berlíně (Krolloper do r.1934) a pak ve Vídni (Staatsoper do r.1940) od roku 1935 až do roku 1956 vystupovala v newyorské Metropolitní opeře jako sólistka. V roce 1946 navštívila poválečné Československo, které zahájila slavnostním koncertem v Národním divadle, do vlasti se pak vrátila ještě v roce 1947, kdy zde absolvovala koncertní turné.
V roce 1947 také hrála v protiválečném americko-švýcarském (režie Fred Zinneman), ve Švýcarsku a Německu natáčeném, filmu "Poznamenaní", který byl posléze nominován na Oscara. Ve filmu hrála matku, která hledá svého syna ztraceného během druhé světové války. Dětskou roli jejího syna zde ztvárnil český chlapec Ivan Jandl, který za svoji roli v tomto filmu získal filmového Oscara.
Od roku 1982 ještě několikrát navštívila vlast, na sklonku života napsala vzpomínkovou knihu "Byla jsem šťastná".
V letech 1940-1956 zpívala v Metropolitní opeře v New Yorku, kde sklízela veliké úspěchy. Debutovala zde v roce 1940 jako Mimi v Pucciniho opeře "Bohéma". Její poslední rolí na této scéně byl princ Orlofsky v Straussově operetě "Netopýr" dne 15. ledna 1956.
Ztvárnila zde následující role:

Schengenský informační systém (zkratka SIS) je bezpečnostní databázový systém, který provozují členské státy Schengenské smlouvy v souvislosti se zabezpečením hranic. Je základním prvkem, bez kterého by nemohly být odstraněny vnitřní hranice Schengenského prostoru.
Od začátku existence Schengenského prostoru (rok 1995) se používá verze informačního systému, která se nyní pro odlišení označuje jako SIS I. Před rozšířením Evropské unie v roce 2004 bylo zřejmé, že systém nemůže být bez úprav použit pro 25 členských států. Proto bylo dohodnuto, že nové členské země přistoupí k Schengenskému prostoru až po dokončení verze SIS II. To bylo plánováno na říjen 2007. 
V polovině roku 2006 však bylo zřejmé, že se nový systém nepodaří do plánovaného data dokončit a že se spustí nejdříve v roce 2009. Původní členské státy unie počítaly s tím, že se současně odloží i připojení nových států do Schengenského prostoru. To se však novým členským státům zásadně nelíbilo a proto byl nakonec přijat kompromisní návrh Portugalska, že se původní systém modernizuje a dostane název SISone4all. Termín přistoupení nových států se tím odsunul jen o čtvrt roku.
Původní systém obsahuje jména a další základní identifikační údaje osob, překračujících hranice Schengenského prostoru, a informace o tom, zda byly v minulosti ozbrojeny, páchaly násilnosti apod. Dále obsahuje např. přehled ztracených cestovních dokladů nebo zbraní.
Rozšířená verze systému SIS I se nazývá SISone4all, tedy "Schengenský informační systém pro všechny". K tomuto systému přistoupilo v roce 2007 devět nových členů EU včetně Česka.
Druhá verze tohoto systému by měla obsahovat i biometrické údaje osob (např. fotografie nebo otisky prstů) a podrobnější informace o odcizených vozidlech.
SIRENE ("Supplementary Information Request at the National Entry") je kancelář, která je určená členským státem Evropské unie jako místo, které je po obsahové stránce odpovědné za národní údaje vkládané do Schengenského informačního systému. Plní všechny úkoly v oblasti získávání informací a jejich toku a koordinace, které souvisejí s pátráním a je kontaktním místem pro všechny ostatní národní kanceláře.
Každý z členských států Evropské unie má svoji národní kancelář SIRENE, která přímo komunikuje s ostatními národními kancelářemi. Činnost těchto kanceláří je upravena v „Příručce SIRENE“.
V prosinci 2008 řekl šéf německých policejních odborů Rainer Wendt, že existuje mnoho zločinců, kteří jsou sice zaneseni do informačního systému německé policie, ale nejsou v schengenském informačním systému.

Prokop Drtina (13. dubna 1900 Praha – 16. října 1980 Praha) byl český právník a politik. Před druhou světovou válkou byl tajemníkem prezidenta Edvarda Beneše a během ní působil jako jeho blízký spolupracovník a pod pseudonymem Pavel Svatý také jako komentátor českého vysílání londýnského rozhlasu. Po válce se stal ministrem spravedlnosti a byl jedním z demokratických ministrů, kteří v únoru 1948 podali demisi. Jako významný obhájce demokratického zřízení byl po tomto komunistickém puči perzekvován a vězněn. Podpořil Chartu 77.
Narodil se v rodině univerzitního profesora Františka Drtiny. Byl členem legendární Dvojky, pražského skautského oddílu. Po maturitě na smíchovském reálném gymnáziu vystudoval v letech 1919–1923 Právnickou fakultu Univerzity Karlovy v Praze a poté nastoupil na místo úředníka české finanční prokuratury. Ve dvacátých letech byl činný ve studentském hnutí a v letech 1925–1928 působil jako předseda studentstva Národní strany práce. V letech 1926–1938 byl předsedou klubu Přítomnost, který založil společně s Jaroslavem Drábkem. V roce 1929 místo úředníka české finanční prokuratury opustil a začal pracovat v Kanceláři presidenta republiky. V roce 1936 se stal osobním tajemníkem prezidenta Edvarda Beneše.
Po okupaci v roce 1939 se stal členem odbojové organizace Politické ústředí, 26. prosince 1939 ilegálně emigroval do zahraničí. Během války působil jako politický referent a spolupracovník prezidenta Edvarda Beneše a jako komentátor českého vysílání londýnského rozhlasu. Aby neriskoval perzekuci svých blízkých na území nacistické říše, používal pseudonym "Pavel Svatý". V letech 1944–1945 byl členem československé vládní delegace pro osvobozené území a v říjnu 1944 s ní působil na území Slovenska obsazeném povstalci.
Po válce byl členem předsednictva Československé strany národně socialistické a poslancem Prozatímního Národního shromáždění a Ústavodárného Národního shromáždění. Od listopadu 1945 do února 1948 byl ministrem spravedlnosti. V tomto období se snažil hájit nezávislost justice proti snahám komunistické strany ovládnout ji a upotřebit pro své revoluční cíle. Jeho snahy se v tomto směru střetávaly se smíšenými úspěchy, navíc i on sám se snažil justici občas využít pro stranické cíle (byť v rozsahu mnohem omezenějším). Dosti kontroverzně jsou vnímány jeho radikální postoje ve věcech vyrovnání se s „okupanty, zrádci a kolaboranty“. Je mu přisuzována spoluzodpovědnost za tzv. divoký odsun, přehmaty a zneužívání retribučních soudů a zejména za praxi zneužívání tzv. amnestijního zákona k vyvinění pachatelů i těch nejbrutálních zločinů.
V roce 1947 byl jedním ze tří ministrů (vedle Petra Zenkla a Jana Masaryka), kterým byly poštou doručeny krabičky s výbušninou. Prokop Drtina jako ministr spravedlnosti požadoval vyšetření celého případu. Komunistická policie nebyla schopna nic vyšetřit (údajně se ani nepokusila sejmout otisky prstů z krabiček), zatímco státní zastupitelství v Olomouci zjistilo, že za případem stojí představitelé komunistické strany. Tento případ je známý jako Krčmaňská aféra a souvisí s pozdějšími únorovými událostmi.
V období 1947–1948 důrazně hájil demokratické zřízení a principy právního státu proti nastupující komunistické totalitě a 20. února 1948 spolu s ostatními demokratickými ministry podal demisi (viz Únor 1948). Po komunistickém puči 28. února 1948 se pokusil o sebevraždu skokem z okna, resp. balkonu (známé je komentování této události ministrem Janem Masarykem: „Co ho to napadlo, z okna přece skáčou jen služky.“). S těžkými zraněními byl přepraven do nemocnice Na Bulovce. Od března 1948 byl ve vyšetřovací vazbě a v prosinci 1953 byl na základě vykonstruovaných obvinění odsouzen k 15 letům vězení.
V roce 1960 byl propuštěn díky amnestii a v roce 1969 byl plně rehabilitován, v roce 1971 byla však jeho rehabilitace revokována. Tři roky před svojí smrtí ještě stihl podpořit Chartu 77, nestal se však jejím signatářem.

Pondělí (zast. a nář. pondělek) je jeden ze sedmi dnů v týdnu. V českém občanském kalendáři je pondělí první den týdne, ale v tradičním židovském a křesťanském kalendáři je považován za den druhý. Pondělím také začíná pracovní týden, pročež jej lidé často označují za svůj nejméně oblíbený den v týdnu.
Název "pondělí" pochází od názvu "neděle" (zkráceně „po neděli“). Stará severština pondělí pojmenovala po Manim, bohu Měsíce. Podobně je tomu i v na latinském základě založených jazycích, jako např. v italštině ("Lunedì"), francouzštině ("lundi"), španělštině ("Lunes") a rumunštině ("Luni"), což jsou názvy vycházející z latinského výrazu pro Měsíc neboli lunu. Ruské slovo pro tento den v týdnu je podobné jako v češtině - понедельник ("ponědělnik").
Za první den týdne je pondělí považováno ve většině Evropy, části Afriky, Austrálie a Jižní Ameriky. V Asii, kde byl západní kalendářní systém představen až v průběhu 20. století, má pondělí v mnoha jazycích význam jako „den začátku“. Například v čínštině se pondělí nazývá "xingqi yi", což znamená „den číslo jedna v týdnu“. Také mezinárodní standard, ISO 8601, definuje pondělí jako první den týdne.
Podle židovsko-křesťanského počítání je pondělí druhým dnem, zatímco prvním dnem týdne je neděle. Tento systém je také standardním formátem v Kanadě a ve Spojených státech. Název pondělí v takových jazycích, jako je arabština, arménština, gruzínština, řečtina, hebrejština, perština, portugalština a syrština znamená „druhý den“. Kvakeři také tradičně hovoří o pondělí jako o „druhém dnu“, aby se vyvarovali jeho standardnímu anglickému názvu (Monday) s jeho pohanským původem. Z podobných důvodů je u liturgického kalendáře římskokatolické církve odkazováno na pondělí jako na „Feria II“. Portugalský název pro pondělí tento název reflektuje, podobně jako pro ostatní dny s výjimkou soboty a neděle: Portugalský název pondělí je tak "segunda-feira".
Moderní kultura se obvykle dívá na pondělí jako na začátek pracovního týdne, kdy v typickém pondělí jdou dospělí lidé po víkendu opět do práce a děti do školy. Pondělí jsou také často považována za nešťastné nebo neoblíbené dny. V zemích Středního východu je začátkem pracovního týdne obvykle sobota (čtvrtek a pátek jsou dodržovány jako víkend). V Izraeli je prvním pracovním dnem týdne neděle. Pátek je zde z poloviny pracovní den a páteční noc a celá sobota náleží sabatu.
V Thajsku je s pondělím spojena žlutá barva, jak je možno se přesvědčit u Thajského solárního kalendáře. U nás se používá výraz modré pondělí, který dříve označoval poslední masopustní pondělí. Kostely se zdobily modrým nebo fialovým suknem.
Pan Pondělí je název knihy a jméno protagonisty, autorem je australský sci-fi autor Garth Nix.

Žilina (, , , ) je krajské a okresní město na Slovensku, 170 km severovýchodně od Bratislavy, na soutoku řek Váhu a Kysuce v Žilinské kotlině, 28 km od hranic s Českem. Jedná se o důležité průmyslové i dopravní centrum, sídlo univerzity a od roku 2008 i biskupa římskokatolické žilinské diecéze. V roce 2016 zde žilo přes 81 000 obyvatel a bylo tak čtvrtým největším slovenským městem.
Oblast dnešní Žiliny byla osídlena již v paleolitu, později tu existovalo halštatské hradiště a slovanské mohylové pohřebiště. V 9. století zde vznikl první románský kostel. První zmínka o městu pochází z roku 1208, tehdy to ale byla malá slovanská osada, z níž se zachoval jen kostel sv. Štěpána. Počátkem 14. století založili němečtí osadníci nové město, které před rokem 1312 získalo městské práva, z roku 1381 pochází listina Privilegium pro Slavis krále Ludvíka I., která stanoví, že slovenští a němečtí obyvatelé mají mít ve správě města stejné zastoupení. Z roku 1378 pochází první, německy psaná část Žilinské městské knihy, obsahující Magdeburské právo a několik modliteb. Další část obsahuje slovenský překlad téhož od roku 1451 a další záznamy v němčině, slovenštině a latině.
V letech 1431 a 1434 město dobyli a vypálili husité. V 16. století přišla do města reformace, roku 1542 se zmiňuje střední škola a roku 1610 se zde konala významná synoda, která založila první protestantskou církevní organizaci v celých Uhrách. V 17. století probíhala rekatolizace města, které však po požárech a epidemiích v 18. století upadalo. Přesto zde vznikly barokní kostely sv. Barbory a sv. Pavla, jezuitské gymnázium (1691) a byl přestavěn i kostel Nejsvětější Trojice, od roku 2008 biskupská katedrála. V období baroka vznikl i dnešní Budatínský zámek a další kláštery a stavby.
Od roku 1848 byla Žilina jedním z ohnisek národního obrození. K velkému oživení hospodářství a průmyslu přispělo železniční spojení Bohumín – Košice (1872) a trať do Bratislavy (1883). Po skončení první světové války, rozpadu Rakousko-Uherska a vzniku Československa se slovenské kraje připojily k tzv. Martinské deklaraci. Představitelé Žiliny byli mezi prvními a dokument podepsali už 2. listopadu 1918. Do března 1919 v Žilině zasedali celoslovenští zástupci, teprve poté se metropolí východní poloviny Československé republiky a krajiny Slovenské stává Bratislava.
Po poradě představitelů slovenských politických stran vyhlásil 6. října 1938 v Žilině Jozef Tiso autonomii Slovenska v rámci Česko-Slovenska a o den později byl prezidentem E. Benešem jmenován předsedou slovenské vlády. Město se nacházelo na hranici tzv. ochranné zóny, kterou nacistické Německo vytvořilo na severozápadním území Slovenska (většinou v horách) aby zajistilo svou vojenskou přítomnost v příhraničí vlastního území. Během Slovenského národního povstání, které trvalo od konce srpna do konce října roku 1944, se Žilina octla na osvobozeném území a nedaleko od ní byla vedena bitva o Strečnianský průsmyk. Cílem bylo získat kontrolu nad klíčovou železnicí v Pováží.
Po osvobození Rudou armádou a obnovení Československa měla Žilina 18 000 obyvatel, o čtyři roky později se stala při správní reformě státu centrem kraje. Od roku 1949 je v Žilině městská doprava a roku 1960 sem byla z Prahy přenesena Vysoká škola dopravní, roku 1996 přeměněná na univerzitu. Dochází k intenzivnímu rozvoji města budováním nových čtvrtí, avšak toto tempo značně zvolňuje krátce po další správní reformě, ve které Žilina statut krajského města ztratila a stala se součástí Středoslovenského kraje, jehož centrem je Banská Bystrica. Počátkem 70. let bylo v Dolném Hričovu vybudováno nové letiště. Staré mohlo být odstraněno a na jeho místě se mohla zajistit nová bytová výstavba.
Během politických změn, které následovaly po Sametové revoluci, nastoupila i v Žilině soutěž více politických stran. Při prvních volbách do městského zastupitelstva byl zvolen za primátora kontroverzní nacionalistický politik Ján Slota, známý také jako předseda Slovenské národní strany. Slota byl primátorem města až do roku 2006. Za jeho vlády dochází k obnově historické části města, z hlediska dopravního pak veřejnou síť MHD posílila trolejbusová síť. Nedaleko od města byla na Váhu vystavěna Žilinská přehrada, jejíž první turbína se rozjela roku 1997. Po roce 2000 se první významnější událostí stala investice korejské automobilky Kia, jedna z největších ve Slovenské republice, v rámci které byl vybudován průmyslový závod nedaleko Žiliny.
14. února 2008 papež Benedikt XVI. oddělil od nitranské diecéze několik farností a ustanovil novou diecézi v Žilině. 1. sídelním biskupem se stal pomocný banskobystrický biskup Tomáš Galis, který byl uveden do úřadu 15. března 2008.
Žilina je univerzitním městem, z dřívější Vysoké školy dopravní vznikla roku 1996 Žilinská univerzita se sedmi fakultami a s inženýrskými i přírodovědnými obory. Kromě toho je zde řada středních a odborných škol a sídlí tu také "Považská Galéria" a "Považské múzeum".
Žilina je významným dopravním uzlem, jímž prochází hlavní železniční koridor Bratislava – Žilina – Košice. Ze stanice dále vycházejí tratě do Čadce (pokračuje dále do Bohumína a Ostravy) a Rajce. Žilina má dálniční spojení s Bratislavou a mezinárodní letiště s pravidelným spojením do Prahy. Obchvat Žiliny je dobudován zatím jen zčásti.
Nedaleko od města se na řece Váh nacházejí přehrady Hričov a Žilinská přehrada.
K Žilině byly ve 2. polovině 20. století připojeny následující obce:
Nově vybudovaná sídliště:
Za zmínku stojí, že v Žilině dávali sídlištím v zásadě lidová označení, což bylo v kontrastu s tehdejšími krajskými městy Banskou Bystricí a Košicemi, kde se pro sídliště vytvářela umělá označení poplatná době.

Dubjany (dnes označované jako Dubjanský Dvůr) je zaniklá ves, dnes hospodářský dvůr, ležící na katastrálním území obce Chříč v severovýchodní části okresu Plzeň-sever, 13 km východně od Kralovic.
Poprvé jsou Dubjany připomínány v roce 1360 jako ves s tvrzí. Za husitských válek Táboři a Sirotci při obléhání hradu Libštejn v květnu 1425 vyplenili ves i tvrz. Roku 1548 byla postavena tvrz nová. Nedlouho poté Jan mladší z Lobkovic na Zbiroze prodal Dubjany spolu se Studenou a dvorem v Hlincích Šebestianovi a Oldřichovi Lažanským z Bukové na Chříči. Nově postavená tvrz byla za třicetileté války vypálena.
Ze vsi v současnosti zbyl jen hospodářský dvůr, který byl vybudován po třicetileté válce pravděpodobně v blízkosti pozdější tvrze. Starší tvrz stála na úzké ostrožně nad řekou Berounkou v lokalitě zvané "Starý zámek", kde jsou její zbytky v podobě příkopů a zdiva obytného domu.
Do roku 1785 spadal hospodářský dvůr pod dolanskou farnost, později funkci lokálie plnila zámecká kaple sv. Jana Nepomuckého na Chříči.
Severozápadně od Dubjanského Dvora leží Chříč, v lese nad dvorem se nachází přírodní rezervace Dubensko s největším českým tisovým hájem. Pod vsí leží u zaniklého přívozu přes řeku Berounku osada Pod Dubjany, na protějším břehu je pak starobylá ves Zvíkovec.

Generál Stanislav Čeček (13. listopadu 1886 Líšno – 29. května 1930 České Budějovice) byl československý generál, jeden z nejvýznamnějších představitelů Československých legií v Rusku.
Narodil se v Líšně na Benešovsku. Ještě před začátkem 1. světové války odjel za prací do Ruska. Od 30. srpna 1914, kdy vstoupil do České družiny, se držel na špici českého důstojnického sboru. Za statečnost a vynikající smysl pro vedení bojových operací si vysloužil celou řadu vyznamenání, včetně nejvyššího ruského válečného řádu – velkokříže svatého Jiří. Postupně velel rotě (1916), praporu (1917), pluku, divizi Husitské, Povolžské frontě a nakonec všem československým jednotkám na Dálném východě (vše během roku 1918). Zúčastnil se vítězně bitev u Zborova (1917) a Bachmače (1918).
Do vlasti se vrátil jako generálmajor v roce 1920.
Od prosince 1920 do října 1921 působil ve funkci prvního zástupce náčelníka Hlavního štábu branné moci. Poté se vydal na studia na École Supérieure de guerre ve Francii, kterou absolvoval v roce 1923. V roce 1924 se stal náčelníkem Vojenské kanceláře prezidenta republiky, v roce 1926 pak přednostou leteckého odboru ministerstva národní obrany. Byl spoluzakladatelem Masarykovy letecké ligy v Praze.
V roce 1929 byl jmenován vojenským velitelem Českých Budějovic a zde dislokované 5. pěší divize. Hrál významnou roli při založení letiště v Plané a rozvoji českobudějovického letectví, byl úřadujícím předsedou Jihočeského aeroklubu. Během dvacátých let se postupně zhoršoval jeho zdravotní stav, který byl poznamenán následky strádání a zranění z bojů na východní frontě a v Rusku. Divizní generál Stanislav Čeček zemřel krátce po operaci 29. května 1930 ve věku 43 let.

František Drtina (3. října 1861 Hněvšín – 14. ledna 1925 Praha) byl český filozof, univerzitní profesor, politik a jeden ze zakladatelů skautingu v Česku. Jeho synem byl politik Prokop Drtina.
Pocházel z rodiny drobného rolníka. Roku 1872 odešel na studia do Prahy, nejprve na pražské Akademické gymnázium. Už zde nabyl rozsáhlé znalosti, zejména v jazykové oblasti (kromě klasických jazyků uměl i pět moderních evropských řečí). Po maturitě se zapsal na Filozofickou fakultu Karlo-Ferdinandandovy univerzity, kde v letech 1880–1886 vystudoval klasickou filologii a filozofii. Z učitelů měl na něho vliv zejména Gustav Adolf Lindner na pedagogice a Tomáš Masaryk na filozofii. Za studijního pobytu v Berlíně (1885–86) navštěvoval především seminář historika antické filozofie Eduarda Zellera; Friedrich Paulsen na něj zapůsobil svým panteismem a úsilím o filozofické založení pedagogiky.
Na další (dvouletou) studijní cestu po západoevropských univerzitách se vydal po doktorátu z filozofie v roce 1889; z Francouzů ho vlivnil zejména Émile Boutroux. Postupně se zcela zaměřil místo původně vystudované filologie na filozofii. Po vysokoškolských studiích působil v Praze jako profesor na Akademickém gymnáziu a na gymnáziu smíchovském. V roce 1891 se na filozofické fakultě pražské univerzity habilitoval v oboru filozofie (prací "Třídění jevů duševných v řecké filosofii") a v roce 1897 i pro pedagogiku. V roce 1899 byl jmenován mimořádným a 1903 řádným profesorem filozofie a pedagogiky. V roce 1899 převzal po G. A. Lindnerovi vedení pedagogického semináře. Ve školním roce 1905/1906 byl děkanem fakulty. Redigoval časopisy "Česká mysl" a "Pedagogické rozhledy". V praktickém profesním životě byl zastáncem přístupu žen ke vzdělání.
V roce 1912 založil první český oddíl vodních skautů při vysokoškolském sportovním klubu. Ještě toho roku členové klubu provedli první dálkovou plavbu, když spluli na vorech Vltavu z Českých Budějovic do Prahy.
Za Rakouska-Uherska byl i politicky aktivní. Po roce 1900 patřil mezi zakladatele České strany lidové (realistické), jejímž vůdčím představitelem byl Tomáš Masaryk. V dubnu 1900 byl spoluautorem jejího prohlášení. Drtina byl roku 1902 spoluautorem rozsáhlého a propracovaného programu nové strany. Ve volbách do Říšské rady roku 1907 se stal za realistickou stranu poslancem Říšské rady (celostátní parlament), kam byl zvolen za okrsek Čechy 024. Usedl jako hospitant do poslanecké frakce Český klub. Ve vídeňském parlamentu setrval do konce funkčního období sněmovny, tedy do roku 1911.
Za první světové války byl spolupracovníkem domácího odboje (organizace Maffie) a v době převratu i Národního výboru. V letech 1918–1920 zastával (vyzván Karlem Kramářem a Antonínem Švehlou) úřad tajemníka ministerstva školství a národní osvěty (potom odborového přednosty); pomáhal tak utvářet československé školství. Za přednáškového kurzu v Holandsku (1920) položil jménem československé vlády základní kámen k pomníku J. A. Komenského v Naardenu. V roce 1920 se vrátil na Univerzitu Karlovu, jeho další činnost tu však ovlivnil špatný zdravotní stav. Zemřel v roce 1925.
Ve filozofii byl ovlivněn pozitivismem, ideou „vědecké filozofie“, neztotožnil se však s jeho skepsí vůči metafyzice. Filozofii chápal jako úsilí o jednotný světový a životní názor, „o vysvětlení všehomíra“: co je svět a jsoucno, jaký je důvod a cíl jeho bytí. Ve své činnosti má filozof vycházet především z poznatků věd, zejména přírodních; ty mu dávají impuls, aby se na filozofické (obecné) úrovni zabýval pojmy jako substance, prostor, čas, hmota, duše, síla, pohyb aj. Největším problémem filozofie je „člověk sám se svou duší“, tj. porozumění člověku a jeho bytí ve světě. D. měl blízko k panteismu; hmotu odmítal uznat za podstatu jsoucna: svět není jen „res extensa“ (věc rozprostraněná), ale i „res cogitans“ (věc myslící); filozofa-materialistu přirovnával k člověku redukujícímu hudbu na soubor notových značek. – Stálou pozornost věnoval dějinám filozofie: „Dějiny filozofie stávají se neustále soustavným studiem všech pokusů, jež se v dosavadním vývoji člověčenstva a speciálně evropského lidstva dály za utvořením jednotného názoru světového a životního.“ Vyzdvihoval význam antické (a ovšem i novověké) filozofie, chtěl však být spravedlivý i k filozofii středověké, v níž spatřoval vzájemné pronikání výsledků přemýšlení starých řeckých filozofů s články učení křesťanského. Za její nedostatek však shledával jednak jisté rozpolcení, dané dvojakostí „ideové podstaty evangelijní“ na straně jedné a tlaku životních podmínek („vezdejší přirozenosti“) na straně druhé, jednak její spoléhání na autority a nedostatečnou potřebu pátrat po nových pravdách. Svou koncepci vývoje filozofie vyložil ve své největší práci Myšlenkový vývoj evropského lidstva. Pokusil se v ní ukázat i filozoficky neškolenému čtenáři vývoj filozofie (jednotlivých jejích podob a jejich střetávání) jako odpověď na historické zkušenosti lidí. Soudil, že evropská filozofie se vyvíjí od starověkého racionalismu a naturalismu přes středověký supraracionalismus a supranaturalismus k novému, kritičtějšímu a prohloubenějšímu racionalismu a naturalismu, k humanitní myšlence a víře ve vývoj a pokrok. - V etice navazoval na Komenského a Masarykovo pojetí humanity. Humanitu považoval za vrchol mravní dokonalosti a kulturního vývoje; v jejím uskutečňování nacházel základní smysl lidského života. (Komenského řadil mezi renesanční humanisty; viděl v něm jednoho z nejvýznamnějších utopistů začátku novověku.) Humanitní ideál a problém jeho uskutečňování byly základním tématem i četných D. prací pedagogických. (V oblasti psychologicko-pedagogické kladl důraz na problém apercepce, tj. „duševního pochodu, jímž přijímáme a připodobujeme, asimilujeme nově přistupující elementy našeho vědomí s vědomím již hotovým“.) – O náboženství soudil, že je rovněž výsledkem lidského snažení o porozumění veškerenstvu. Vzniká z potřeb „lidské cítivosti a vůle“, tj. po rozumu „druhé, mocnější poloviny lidské bytosti“: „Má hlavně původ svůj v úžasu, bázni, vědomí nedostatečnosti, slabosti, závislosti na neznámých silách, jež vsakují se v život lidský.“ Jde o výtvor kolektivní (lidový), s výraznou povahou a významem sociálním, vedoucím i k zakládání svébytných společenství (církví atp.). Náboženství žije z nedostatečnosti vědy a filozofie: „Veliká síla rozumu je přece nekonečně malá v poměru k nekonečnosti neznáma, jež nás obklopuje.“ O svém vlastním stanovisku mj. napsal: „Věřil jsem vždy pevně a věřím v prozřetelnost, že Bůh, ať jakkoli představován, vnuká myšlenky naše i řídí osudy, že žijeme jako organická část v něm nejvnitřnějšími myšlenkami a citovými hnutími podle slov apoštolských 'In eo vivimus, movemur et sumus'.“ – F. Krejčí o D. filozofii napsal, že „je nesnadné podřadit ji některému z obvyklých směrů, ani do mé dvojice idealismus-pozitivismus nedá se bez výhrady vměstnati“; D. nakonec charakterizoval jako idealistického racionalistu.

Klaun je komediální účinkující vystupující na jevišti divadla, v televizi nebo v cirkusu či ve varieté, někdy je též nazýván souslovím cirkusový šašek. Rozlišovacím znakem klauna od jiných komediantů je zejména jeho červený nos a způsob hraní tzv. vnitřní.
Klaun býval nalíčen a to velmi znatelně až přehnaně. Současní klauni se líčí jen lehce nebo vůbec.
Klaun se obléká do šatů většího čísla a neláme si hlavu s kombinací barev. Klaunský oděv může také mít velké zjevné záplaty, časté jsou i veliké kšandy. Součástí vzhledu může být i roztodivná paruka. Vizáži dominují křiklavé barvy a rozličné rušivé vzory. Někteří klauni preferují naopak střídmost, což dává více vyniknout jejich hereckému talentu.
Obutí bývá nadměrně veliké (klaunské boty). Boty mohou být zbarveny různě, posešívané ze zbytků kůže či naopak přehnaně ozdobené. Velké oblečení i boty napodobují malého chlapce.
Nejtypičtějším znakem klauna je však umělý červený nos. S gumičkou nebo bez. S dírkami pro ventilaci nebo dokonce celý pěnový (sponge nos). V některých případech postačuje i namalovaná tečka.
Klaun baví zejména neverbální komunikací s okolím. Řečí těla, mimikou a grimasami, posunky. Pomáhat si může všelijakými roztodivnými zvuky vyluzovanými ústy. Jsou tací co si pomohou píšťalkou nebo foukací harmonikou. Zvláštní kategorií klaunů jsou výstupy tzv. hudebních klaunů popřípadě slovních klaunů, kteří se od klasických cirkusových klauniád odlišují. Klauni také mohou vystupovat ve dvojicích, popřípadě ve dvojici i s nějakým zvířetem (např. se psem či opicí). Vystupování ve dvojici je jednodušší než hrát etudy s publikem. 
Běžné je umělecké klaunské jméno.
Např.: Klauni Šikula, Chytrolín a Lenivec s klaunkami Bublinkou a Trumpetkou jakožto Klauni z Balónkova. Občanské sdružení Zdravotní Klaun naopak zvolilo cestu titulu. Doktor Pytlík jako primář, Doktoři Dudel, Voháňka a sestra Božena Složená. Docent Břicháček se sestrami Růženou Čípkovou a Květuší Vitamínovou.
Podle způsobu hraní klauniád, podle přístupu k dětem a hlavně k sobě navzájem se Klauni dělí v základu na dvě školy. Školu evropskou a školu americkou.
Škola americká vznikla později, až s rodeem a potřebou udržet pozornost diváka. Představení je plné agrese a násilí, klauni se navzájem nakopávají a ubližují si. V cirkuse se tato forma dlouho neudržela, diváky brzy přestalo bezduché mlácení a kopání bavit.
Malý pozitivní vliv ji ovšem připsat musíme. Díky americké škole došlo rychleji k reformě, transformaci školy evropské, která byla příliš upjatá a bojácná vlivem dlouhého období feudalismu.
Dětská naivita, konflikt a upřímně zahrané emoce. To jsou základní kameny klaunské etudy. Úkolem klauna je vyvolat emoce v divákovi. Čím silnější, tím lépe. A nezáleží jestli je to pláč nebo bouřlivý smích. Naivní snílek, neohrabaný ve svém počínání, dokáže mistrně manipulovat s energií publika a vytvářet různé reakce.
95% současných světových klauniád dodržuje školu evropskou. Ta je nenásilná, ale klidně může být aktivní i rychlá. Klauni si navzájem dělají malé kamarádské naschvály nebo se nehody dějí úplnou náhodou. Využívá se nové i staré komedie, parodují se vzájemné vztahy (např. lakomství, chtíč...), kritizuje politická situace (brblání jako v krčmě) či se jen poukazuje na krásy přírody (rozkvetlá louka a motýl) nebo vysvětlují základní fyzikální zákony (oheň, zrcadlo, voda). Klauniáda se využívá i ve školství - nenásilnou formou interaktivní divadelní hry si děti rychle osvojí základní pravidla chování v lese, na cestě apod. 
Naprostou degradaci pojmu klaun přinesl maskot rychlého občerstvení McDonalds a také horor It.
Jakožto klauni občas vystupovali a vystupují i někteří renomovaní divadelní a filmoví herci či moderátoři. Např. pan Lubomír Lipský, Miloš Kopecký, Bolek Polívka nebo pan Jiří Štuchal, Felix Holzmann, kouzelník Standa Klamalíno a další. Ze zahraničních představitelů jmenujme Charlie Chaplin, Stan Laurel & Oliver Hardy a ze současných Penn & Teller, Srandovná Bánovská Zostava).

Počítačová grafika je z technického hlediska obor Výpočetní techniky, který používá počítače k tvorbě umělých grafických objektů a dále také na úpravu zobrazitelných a prostorových informací, nasnímaných z reálného světa (například digitální fotografie a jejich úprava, filmové triky). Z hlediska umění jde o samostatnou kategorii grafiky.
Za první film, kde se počítačová grafika objevila, se považuje "", který se snažil naznačit budoucnost grafických počítačů, nicméně všechny efekty s „počítačovou grafikou“ byly v tomto filmu namalované ručně a speciální efekty se vyráběly tradiční technikou s modely. Prvním filmem, při jehož vytváření byla počítačová grafika skutečně využita, byl The Andromeda Strain z roku 1971.
William Fetter, designér firmy Boeing, je považován za autora slovního spojení „počítačová grafika“, které použil, když v roce 1960 popisoval svoji práci. Na začátku grafických technologií byly projekty jako Whirlwind, což byl první počítač využívající CRT obrazovku pro výstup dat, který navíc umožňoval využití světelného pera jako vstupní jednotky. Významným krokem byl počítač TX-2, vyvinutý roku 1959 v Lincolnově laboratoři v Massachusetts Institute of Technology. V roce 1963 byl pro tento počítač naprogramován Ivanem Sutherlandem program Sketchpad, který byl prvním programem využívajícím grafické možnosti počítače a tedy i prvním programem s grafickým uživatelským rozhraním. Brzy se začaly významné počítačové firmy zajímat o grafiku a v roce 1965 uvedla firma IBM na trh grafický terminál IBM 2250, první komerčně dostupný grafický počítač..
Na konci 60. let se konaly první konference a vznikly první obecně přijímané standardy, především díky organizaci SIGGRAPH (A Special Interest Group in Graphics), která vznikla v roce 1969 z iniciativy ACM (Association for Computing Machinery). Od roku 1973 se konají pravidelné výroční konference SIGGRAPH, které se staly jakýmsi veletrhem novinek v oblasti počítačové grafiky, ať už jde o software či hardware.
Na konci 70. let se začaly rozšiřovat možnosti osobních počítačů a s nimi i způsoby praktického využití počítačové grafiky. Na konci 80. let se 3D grafika stala skutečností na SGI počítačích, které byly později použity při tvorbě prvních počítačem tvořených krátkých filmů v Pixaru. Od 80. let se v počítačových systémech využívají symboly, ikony, obrázky a další grafické prvky (souhrnně označované jako grafické uživatelské rozhraní) pro usnadnění a zpříjemnění komunikace mezi uživatelem a počítačem.
V 90. letech nastal růst popularity 3D grafiky díky počítačovým hrám a animovaným filmům. V roce 1995 byl uveden film Toy Story, první celovečerní 3D-animovaný film. V roce 1996 byla vydána hra Quake, jedna z prvních her probíhajících výhradně ve 3D prostředí.
Existují dva základní přístupy ke 2D grafice: vektorová a rastrová grafika. Vektorová grafika ukládá přesná geometrická data, například souřadnice bodů, propojení mezi body (úsečky a křivky) a vyplnění tvarů. Většina vektorových grafických systémů umožňuje použít standardní tvary jako kružnice, čtverce atd.
Naopak základem rastrové grafiky je pravidelná síť pixelů, organizovaná jako dvourozměrná matice bodů. Každý pixel nese specifické informace, například o jasu, barvě, průhlednosti bodu, nebo kombinaci těchto hodnot. Obrázek v rastrové grafice má omezené rozlišení, které se udává počtem řádek a sloupců. Dnes se často kombinuje rastrová a vektorová grafika v souborových formátech jako PDF či SWF.
3D grafika je příbuzná vektorové 2D grafice. Také pracuje se souřadnicemi bodů a informacemi o úsečkách, křivkách a plochách, ale data jsou uložena ve trojrozměrném souřadnicovém systému. Z těchto trojrozměrných dat reprezentujících tělesa je potom renderován 2D obrázek.
Různými technikami se dají ve 3D grafice vytvořit velmi realisticky vypadající obrázky díky věrné simulaci světelných a optických jevů jako jsou stíny, odrazy, lom světla či kaustika. Pokročilé vývojové nástroje umožňují i realistické animace včetně pohybů oděvu, vlasů, vodní hladiny a simulace fyzikálních jevů jako je gravitace a odrazy.
ASCII art je jedním z nejstarších odvětví počítačové grafiky. Spočívá v reprezentaci obrázků a dalších grafických prvků pomocí písmen a znaků tabulky ASCII. Základy této umělecké disciplíny vznikly již v 19. století s prvními psacími stroji a od 60. let se ASCII art vyvíjel i na poli počítačů.

Spojení písmen N a O může mít různé významy:

Mekka ( , v novější době většinou مكة المكرّمة "Makka al-Mukarrama"‚ Mekka, ctihodná) je město s 2 000 000 obyvateli (stav v roce 2012) v západní části Saúdské Arábie. Je hlavním městem provincie Mekka v regionu Hidžáz. Mekka je rodištěm Mohameda, proroka islámu, a je nejsvětějším městem islámu. Každým rokem putuje na pouť během hadždže (islámský měsíc dhú'l-hidždža) do Mekky tři milióny muslimů, přičemž nevěřícím je vstup do města tradičně zakázán.
Mekka leží ve vzdálenosti přibližně 90 km od Rudého moře, 73 km od Džiddy, mezi přímořskou nížinou a vysočinou v pánvi pouštního charakteru, mezi dvěma horskými hřebeny. Níže položená část města kolem Káby je staré jádro města; výše položená část města leží na severu. Vzhledem k mnoha kopcům a výšinám na teritoriu města bylo nutno postavit větší množství silničních tunelů.
V posledních letech rostl značně počet obyvatel, až o 200 tisíc ročně, tím je spojená přestavba města okolo svatých míst. Celé přízemní části města byly zbořeny, aby udělaly místo pro velkostavby, především hotely pro poutníky. Jižně od Velké mešity stojí od roku 2010 hotelový komplex, v jehož středu stojí 600 metrů vysoká věž, Abraj Al Bait Towers, která tvoří novou siluetu města.
Mekka má pouze malé letiště bez pravidelné dopravy do města. Jeddah Abdulaziz International Airport a přístav v Džiddě jsou proto důležitou infrastrukturou pro poutníky. V budoucnosti má být vybudováno železniční spojení z Džiddy do Mekky španělským konsorciem. Jsou plánovány i linky metra.
Počátek dějin Mekky není znám. Je jisté, že již v předislámské době sloužila jako poutní místo. Cílem poutníků byla Kába. Již v předislámských dobách byla budova arabskými kmeny využívána jako svatyně k uctívání boha Hubala. K předislámské době sloužila Kába mimo uctívání Alláha uctívání staroarabských bohyní al-Lát, Manát a al-Uzzá. Islám převzal kult uctívání černého meteoritického kamene v Kábě z staroarabského náboženství, stejně jako pouť do Mekky. Přikázání islámu k rituální čistotě (tahára) má původ v přikázáních staroarabského náboženství. Značný počet poutníků byl příčinou, že se Mekka stala obchodním centrem, i když sama málo produkovala a neležela na strategickém místě. Mekka ležela v suchém a neúrodném údolí. V předislámské době byla zcela závislá na potravinách, které se produkovaly v Ta'if. Určití historikové jsou ale názoru, že Mekka získala své postavení díky své poloze. Ležela na dvouměsíční cestě mezi Byzancí a jemenským sabejským, ma'inskýn, qatabanským, asuánským a hadramautským královstvím, které měly úzké obchodní kontakty s Indií a východní Afrikou. Jakým způsobem Mekka profitovala z obchodu s pryskyřičným kadidlem, je sporné. Dosud není jednotný názor, jestli Mekka ležela na cestě z jihu do Egypta na kadidlové stezce. Potvrzený je tento údaj pro Medinu. Na počátku 6. století převzali Kurajšovci kontrolu nad Mekkou. Prosadili se jako úspěšní obchodníci, nicméně díky rivalitě uvnitř kmene se rozpadli do jednotlivých frakcí.
V roce 630 si město podmanil Mohamed, který od roku 623, od svého odchodu do Medíny, měl několik vojenských konfliktů s Mekkou. Jeho příchod do Mekky ale neproběhl vojensky a proběhl bez násilí, a na základě předchozího roku uzavřené smlouvy.
Během doby proroka Mohameda bylo město několikrát obléháno. V 13. století město obsadili Egypťané. Od roku 1517 byla Mekka pod nadvládou Osmanů. V této době se město poprvé rozšířilo kolem Káby. Od roku 1517 vládli Osmanové současně jako kalifové. Šarif Husajn ibn Alí al-Hášimí, který byl později králem Hidžázu, dostal v roce 1916 Mekku pod tureckou nadvládu. V roce 1924 obsadil Abdul al-Azíz al-Saud, tehdejší sultán Nadždu, Mekku.
Nejdůležitějším poutním místem je Kába, kostkovitá budova bez oken, která byla dle islámského pojetí poprvé vybudována prorokem Adamem a poté znovu prorokem Abrahámem. Je historicky potvrzeno, že Kába již v předislámských dobách byla centrální svatyní arabských kmenů v okolí. V jejím jihozápadním rohu se nachází černý kámen – pravděpodobně se jedná o meteorit, který dle pojetí proroka Abrahama pochází od archanděla Gabriela.
Dle islámských pramenů započalo osídlení Mekky, když otec kmene Abraham na toto místo přivedl svoji ženu Hagar a jejich syna Izmaela. Prosil boha o to, aby zaopatřil jeho rodinu a srdce lidí se jim přiblížila: "Pane můj, usadil jsem část potomstva svého v údolí bez polí obilných poblíže chrámu Tvého posvátného, Pane náš, aby zde modlitbu konali. Učiň, aby srdce lidí se k nim přiblížila, a uštědři jim plody co obživu – snad budou vděční!" (Korán, súra 14, verš 37). Dále vypráví sága: „Když docházely zásoby vody, běžela Hagar celkem sedmkrát mezi pahorky Safá a Marwá, aby hledala vodu a vyhlížela karavany. Když se vrátila do svého stanu, našla vedle syna Izmaela zurčící pramen, který existuje dodnes a je známý pod jménem Zamzam. Karavany, které přichází z Jemenu, věděly, že se údolí normálně voda nevyskytuje a divily se, když viděly nad údolím kroužit ptáky. To byla známka toho, že se v údolí vyskytuje voda. Tak hledali údolí a našli Hagar a jejího syna Izmaela. Prosili o svolení usadit se na tomto místě, a tak vzniklo osídlení Mekky. Izmael se později oženil se ženou z jemenského kmene. Když se později Abrahám vrátil do Mekky, zřídil společně s Izmaelem Kábu, která je dnes poutním místem pro milióny lidí za rok.“
Běh mezi pahorky Safa a Marwa je nedílnou součástí islámské poutě do Mekky. Sága, jejíž historickou věrohodnost nejde ověřit, má v tomto případě etiologickou funkci.
Nemuslimové mají vstup do Mekky zakázán. V případě neuposlechnutí hrozí zadrženému vyhoštění ze země, případně i vězení. Z původní obavy, že by předislámský polyteistický kult mohl být u Káby znovu oživen, vzešel příkaz v Koránu, že by tato svatá místa neměla být přístupná nevěřícím.
V saudskoarabských průkazech totožnosti je uvedeno vyznání, které může v případě pochybností policie zkontrolovat. Při žádosti o vízum se je nutné vyplnit vyznání žadatele, v případě muslimů je vyžadováno potvrzení místní autority. Nicméně i tak se některým nemuslimům daří do Mekky dostat.
V minulosti se podařilo několika evropských cestovatelům, kteří byli převlečení jako muslimové, navštívit Mekku. K nim patřil zotročený sluha Hans Wild (mezi roky 1607 a 1609), německý vědec a cestovatel Ulrich Jasper Seetzen (1809), a Basler Jean Louis Burckhardt (1814), který je také známý objevem starověkého nabatského města Petra, německý orientalista a objevitel Heinrich von Maltzan, který v roce 1860 převlečený za muslima díky pasu získanému pomocí úplatku od jistého Araba navštívil Mekku, o čem píše v knize poprvé vydané v roce 1865. V roce 1853 popsal anglický dobrodruh Richard Francis Burton detailní popis Mekky, kterou navštívil převlečený za derviše a zúčastnil se důležitých náboženských ceremonií. Nizozemský vědec o islámu Christiaan Snouck Hurgronje také navštívil v 19. století pod falešnou identitou Mekku. Výsledek jeho cesty bylo dvojdílné dílo („Mekka“, vydáno v roce 1889), které se skládá z textové o obrazové části.
V roce 1979 se do Mekky dostali členové francouzské Groupe d’Intervention de la Gendarmerie Nationale (Skupina speciálního určení francouzské policie), kteří se na základě výjimky od saúdské armády podíleli na potlačení obsazení Velké mešity v Mekce.

Štvaní lidu "("německy "Volksverhetzung)" je trestný čin v Spolkové republice Německo podle § 130 německého trestního zákona (TZ SRN). Tento trestný čin v roce 1960 nahradil v předcházejícím znění § 130 TZ SRN trestný čin Podněcování k třídnímu boji "(Anreizung zum Klassenkampf)".
Podle tohoto zákona se trestají výroky, které:
Tento právní předpis omezuje ústavou zaručenou svobodu mínění, a opírá se proto o omezení účinnosti v čl. 5 odst. 2 Ústavy SRN.
Tento právní předpis má za cíl chránit pokojné soužití společnosti a tím chránit lidskou důstojnost, kterou by takové činy zraňovaly. Vychází z bezprostřední historické zkušenosti nacistické totality a z postoje, že výroky, které mají za cíl podněcovat k nenávisti, násilí nebo zvůli, už nejsou pouhé mínění, ale trestný čin.
V této souvislosti je sporný odst. 3, zavedený roku 1994, podle kterého je odnětím svobody do pěti let nebo pokutou trestáno schvalování, zapíraní nebo zlehčování činů z dob národního socialismu uvedených v § 6, odst. 1 Mezinárodního trestního zákona SRN, jakým je (zejména) genocida. Konkrétně postihuje tento článek popírání holocaustu, tzv. Osvětimskou lež. Ústavní soud SRN rozhodl, že popírání holocaustu není chráněno právem na svobodu mínění. Tento zákon byl rozšířen ve snaze zabránit jiné interpretaci Ústavy SRN v této věci.
Kritici odst. 3 namítají, že se zde trestá jedno určité mínění, které je obtížné interpretovat jako „přímou výzvu k násilí“. Navíc není (právně dogmaticky) tento odstavec „všeobecným zákonem“ podle čl. 5 odst. 2 Ústavy SRN a protože se vztahuje na jeden konkrétní případ, je neúčinný v omezení ústavního práva.
V pravicově extremistických kruzích se tento zákon nazývá „Osvětimský zákon“ nebo „Lex Engelhard“.
německy:


Zde zařazené české kněžny a královny nevládly, byly „pouze“ manželkami vládnoucích panovníků, případně i regentkami. Vládnoucí královna Marie Terezie je zařazena v .

Maturita je zkouška zakončující středoškolské vzdělání ve středoevropských zemích. V určitých obměnách je obvyklá v Česku, Rakousku, Bosně a Hercegovině, Bulharsku, Chorvatsku, Maďarsku, Lichtenštejnsku, Polsku, Srbsku, Černé Hoře, Slovinsku, Švýcarsku a na Slovensku.
Maturita svou náplní přibližně odpovídá britské zkoušce A-level nebo německé „Abitur“. Ve Francii studenti skládají zkoušku „le baccalauréat“, zkráceně „le bac“.
Slovo „maturita“ pochází z latinského slova "maturitas" (zralost). Jiné slovo je adjektivum "maturus" (zralý) tvořící základ pojmu „matura“ v jiných jazycích (např. v rakouské němčině, "maturity" v angličtině označuje dospělost). V minulosti se na území někdejšího Československa tato zkouška oficiálně označovala jako „zkouška dospělosti“ (viz snímek), což je dnes již jen lidové označení. Termín "matura" je používán také v jihoslovanských zemích, kam se „zkouška dospělosti“ rozšířila díky habsburské školské tradici.
Na českých středních školách je maturita nepovinná. Většina žáků se k ní ale dobrovolně přihlásí, neboť její úspěšné složení je nutnou podmínkou přijetí ke studiu na vysoké škole. Žáci, kteří maturitní zkoušku nesloží, mají ukončené středoškolské vzdělání bez maturity, což mohou doložit vysvědčením z posledního ročníku.
Maturita se v Česku skládá ze dvou částí - písemné a ústní.
Před reformou maturitní zkoušky (2011) vykonávali žáci písemnou zkoušku v podobě slohové práce v českém jazyce. V den zkoušky dostali na výběr několik témat a jim odpovídajících slohových útvarů, z nichž si jedno zvolili a jejich volba byla zapsána do maturitního protokolu. Poté měli čtyři hodiny na vypracování práce, při níž museli pracovat samostatně, ale mohli používat Pravidla českého pravopisu. Hodnocení maturitní písemné práce bylo pětistupňové (1 – výborná; 2 – chvalitebná; 3 – dobrá; 4 – dostatečná; 5 – nedostatečná).
Ústní zkoušku skládal žák před zkušební komisí z minimálního počtu čtyř předmětů, z nichž ze zákona byl povinný český jazyk a literatura. Navíc mohl žák dobrovolně vykonat zkoušku z dalších předmětů. Hodnocení každého z předmětů bylo opět pětistupňové, přičemž k úspěšnému absolvování zkoušky musel žák získat z každého předmětu alespoň za čtyři (kromě předmětů, z nichž zkoušku vykonal dobrovolně navíc). Známka z českého jazyka se určovala na základě výsledků obou zkoušek (písemné a ústní), přičemž známka z písemné zkoušky tvořila alespoň 30 % celkové známky.
Pokud žák zkoušku absolvoval úspěšně, obdržel "maturitní vysvědčení".
Podle novely školského zákona se maturitní zkouška skládá ze dvou částí – z části, kterou si určí každá škola sama a z části společné pro všechny školy vypracované ministerstvem školství. Většina ustanovení školského zákona nabyla účinnosti 1. ledna 2005, zbývající paragrafy 77–79 a některé části paragrafů 80 a 82 začaly platit od 1. září 2006. Maturita se skládá ze dvou částí: společné a profilové. Každá z nich se dále dělí na jednotlivé zkoušky, které musí žák pro získání středoškolského vzdělání s maturitou vykonat všechny úspěšně.
Společná část je rozdělena na 2 povinné zkoušky: z češtiny a buď libovolného cizího jazyka (který je na škole vyučován), nebo matematiky. V roce 2013 jste mohli složit maturitu z anglického jazyka, německého jazyka, francouzského jazyka, španělského jazyka a ruského jazyka. Profilová část maturity se skládá ze 3 povinných zkoušek. Jejich nabídku v souladu s rámcovým vzdělávacím programem, formu, témata a termíny určí ředitel školy. Každý žák může konat i 4 další nepovinné zkoušky z nabídek ředitele a ministerstva školství. I zde stanovuje témata a termíny konání zadavatel (ředitel nebo MŠMT). Zadavatel může také vybrat i formu. Má na výběr: ústní zkoušku před komisí, obhajobu předem vypracované maturitní práce před komisí, praktickou zkoušku a písemnou zkoušku, i jejich kombinace. Písemné zkoušky a pokud je to nutné, i praktické zkoušky jsou neveřejné, ostatní jsou veřejné. Před započetím této části maturity je žák na 5 dnů uvolněn z výuky, potom bude zkoušku konat ve své škole.
Maturitní zkouška z českého jazyka a literatury (povinná pro všechny maturanty) se skládá ze 3 částí - didaktického testu, písemné práce a ústní zkoušky.
Didaktický test je zadáván centrálně, v základní úrovni obsahuje okolo 32 úloh, které jsou uzavřené (tj. s jednou možnou odpovědí, výběr ABCD, případně výběr ANO-NE, zpravidla v jedné úloze musí být 5 úryvků věty seřazeno za sebou, aby věta dávala smysl). Didaktický test je zaměřen na osvojení pravidel českého pravopisu a práci s textem, jeho pochopení. Při testu nejsou povoleny žádné pomůcky, čas na vypracování je jedna hodina.
Písemná práce je psána ve stejný den jako didaktický test, zadání je opět centrální a skládá se v základní verzi z 10 možných témat, každé téma má zadané jiné zpracování (publicistický styl, úvahový text, otevřený dopis apod.). Žáci mají 25 minut na výběr tématu, poté mají na napsání práce dalších 90 minut. Text musí obsahovat alespoň 250 slov (tolerance 50 slov, horní hranice nestanovena) a musí splňovat všechny pravopisné a morfologické náležitosti.
Třetí částí je ústní zkouška, při které si žák losuje jedno z dvaceti zadání podle svého seznamu literatury. Těchto dvacet knih si student vybírá na základě školního seznamu literatury. Po vylosování otázky dostane maturant pracovní list s ukázkou z díla a druhým textem neuměleckým (dopis, objednávka, recenze, publicistika apod.). Po dvacetiminutové přípravě musí o obou textech 15 minut hovořit.
Úspěšnému absolventovi obou částí maturitních zkoušek je uděleno vysvědčení o maturitní zkoušce. První maturitní ročník, který maturoval již dle plánu Nová maturita, maturoval v roce 2011, celorepubliková úspěšnost byla 83,1 %, neúspěšných studentů bylo 16,9 %.
Svatý týden (ve slovenštině „akademický týždeň“ nebo obecně česky také jako „svaťák“) je hovorové označení týdne před maturitními zkouškami, kdy maturující studenti nemusí chodit do školy a mohou se připravovat samostatně doma. Za součást tohoto svatého týdne lze považovat i tzv. poslední zvonění, kdy studenti v kostýmech chodí po ulicích a vybírají od kolemjdoucích peníze, které pak svorně propijí na maturitním večírku.
Nejviditelnější částí maturity je ústní zkouška z předmětů společné a profilové části. Zkouška se koná zásadně před maturitní komisí složené z předsedy (který je jmenován zřizovatelem a není zaměstnancem příslušné školy - nejčastěji učitel z jiné školy v regionu), místopředsedy, třídního učitele maturující třídy, zkoušejících (učitel který daný předmět ve třídě vyučoval) a přísedících (učitel s odborností ke zkoušenému předmětu).
Termíny ústních zkoušek vyhlašuje ředitel školy dle závazného harmonogramu maturitních zkoušek - na měsíc květen až červen. Pro každou maturující třídu bývá určen celý týden, kdy jsou žáci rozlosováni na jednotlivé dny, případně rozděleni do dnů dle volitelných předmětů a podobně. Na začátku prvního maturitního dne se do školy dostaví celá maturující třída a ředitel školy spolu s předsedou maturitní komise maturity oficiálně zahájí. V dalších dnech dochází do školy již pouze maturující žáci a spolu s nimi i tzv. služba. Službu většinou vykonávají žáci třídy, kteří již zkoušku absolvovali v předchozích dnech a zajišťují občerstvení a nápoje pro maturitní komisi a případně i maturující žáky. Pro tyto účely je vyhrazena přípravná místnost - většinou v sousedství maturitní místnosti, kde i odpočívají maturující žáci mezi jednotlivými zkouškami. Je vhodné aby se třída předem s vyučujícími dohodla jaký typ a formu občerstvení připravit. Ústní maturitní zkouška je svého druhu společenskou událostí a kromě znalostí v nich žák osvědčuje i své schopnosti chovat se a jednat ve společnosti, tomu by mělo odpovídat i jeho oblečení a celkový přístup ke zkoušce. Jakkoliv lze chápat výjimky a snahu o odlišení, je spíše projevem nevkusu a vlastní nevyzrálosti přijít k maturitě nespolečensky oblečen. Mladý maturující muž by ve svém šatníku jistě měl mít alespoň jeden společenský oblek, který následně mnohokrát využije i v dalším životě; mladá dáma by se také již na prahu dospělosti měla umět společensky obléknout, netřeba se bát ani vyšších podpatků-většinu času bude stejně sedět.
Maturuje se většinou po předmětech, kdy všichni žáci projdou postupně zkouškou například z českého jazyka a následně všichni, kteří si zvolili matematiku, poté všichni z konkrétního cizího jazyka atd. Pořadí předmětů, žáků a časů zkoušek rozdělí ředitel školy i s ohledem na další výuku zkoušejících učitelů. Žák si nejprve před komisí vylosuje číslo otázky a následně má k dispozici čas na přípravu na určeném místě („potítko“), kam ho uvede nejčastěji přísedící. Zde si může psát poznámky (nejlépe ve formě stručných bodů), tyto jsou následně součástí maturitní dokumentace. Následně je zkoušejícím vyzván ke zkoušce, kde nejprve na základě svých poznámek volně hovoří k danému tématu, dokud nevyčerpá své přípravy, nebo není zkoušejícím zastaven (typicky z důvodu výrazného odchýlení se od tématu). V další části mu zkoušející pokládá otázky a diskutují o tématu. Otázky může kdykoliv pokládat i předseda maturitní komise (ale činí tak výjimečně). Přísedící většinou otázky neklade, může občas zkoušejícím položenou otázku jinak formulovat, pokud se domnívá, že ji žák nesprávně pochopil a podobně. Zkoušející, přísedící a předseda si průběžně činí poznámky o výkonu žáka.
Maturitní den je ukončen poradou maturitní komise (případně probíhají dílčí porady po jednotlivých blocích předmětů), kdy komise o jednotlivých známkách hlasuje. Následně předseda s místopředsedou provedou část administrativních kroků a vyplňování formulářů a jsou pozvání maturující žáci a seznámeni s výsledky (buď celé zkoušky, nebo doposud známých výsledků dílčích zkoušek).
Poslední maturitní den pak opět přijde do školy celá maturující třída, a žákům je předáno závěrečné vysvědčení 4. ročníku a zároveň i maturitní vysvědčení. Mnohdy je tento slavnostní akt přesunut do jiných prostor, na radnici a podobně. Z důvodu chybně nastaveného harmonogramu SČMZ byl uvedený postup v několika letech porušen, protože žáci po skončení ústních maturit ještě nevěděli výsledky didaktických testů. Tato anomálie má být od roku 2013 odstraněna a ústní zkouška tak bude opravdu poslední a po ní budou známy definitivní výsledky. Posléze se maturanti často odebírají do blízkého podniku své úspěchy oslavit - občas i s pozvanými vyučujícími.
Ústní maturitní zkoušky jsou z principu veřejné a může jim tak přihlížet kdokoliv - obecně je vhodné aby se na maturity přišli podívat zejména žáci nižších (zejména 3.) ročníků. Diváci samozřejmě nesmí do průběhu zkoušek nijak zasahovat a rušit je.
V Polsku se zkouška dospělosti nazývá "matura" a absolventi středních škol nemají povinnost k této zkoušce přistoupit, ale maturitní vysvědčení se vyžaduje od uchazečů o studium na vysokých školách. V Polsku je za zkoušky odpovědna Ústřední zkoušková komise ("Centralna Komisja Egzaminacyjna"), pod kterou spadají Oblastní zkouškové komise ("Okręgowe Komisje Egzaminacyjne"), které se zabývají přípravou a realizací maturity v daném polském regionu.
Do roku 2005 se maturity hodnotily stupni od 6 (výborně) do 1 (nedostatečně), od roku 2005 se po reformě hodnotí v procentech. Z každého předmětu je třeba získat alespoň 30%. Členem zkušební komise musí být alespoň jeden učitel, který na dané škole neučí. Maturanti nejprve skládají ústní zkoušky a teprve potom písemné. Každý maturant skládá zkoušku alespoň ze tří předmětů: z polštiny, jednoho cizího současného jazyka a jednoho voleného předmětu. Otázky jsou ve všech polských vojvodstvích stejné.

Schengenská smlouva neboli smlouva o postupném rušení kontrol na společných hranicích je součást práva EU, jež umožňuje společný hraniční režim a společnou imigrační politiku. Byla základem pro všeobecné zrušení celních a pasových kontrol na hranicích vnitřních států EU, čímž se vytvořil tzv. Schengenský prostor.
Schengenskou smlouvu uzavřely Francie, Německo, Belgie, Nizozemsko a Lucembursko 14. června 1985 u lucemburského Schengenu.
Dosud ji podepsalo 26 států (všechny členské státy EU kromě Irska, Rumunska, Bulharska a Spojeného království). 26 států ji již provedlo, takže tvoří Schengenský prostor.
V Schengenu byla 19. června 1990 podepsána zástupci vlád původních pěti signatářských států Úmluva k provedení Schengenské dohody. Tato úmluva podrobněji popisuje zejména principy Schengenského prostoru a Schengenského informačního systému.
Soubor všech pravidel, která jsou dána Schengenskou smlouvou, Úmluvou k provedení Schengenské dohody a dalších navazujícími předpisy, se označuje jako "schengenské acquis".
Amsterodamská smlouva, která vstoupila v platnost v roce 1999, začlenila Schengenskou smlouvu do právního systému Evropské unie. Státy, které vstoupily do Evropské unie po tomto roce, už nepodepisují Schengenskou smlouvu. Tento dokument se pro ně okamžikem vstupu stává závazný stejně jako všechny další smlouvy a předpisy EU.
Součástí Schengenského prostoru se tyto země však stávají až poté, když splní všechny ve smlouvě uvedené podmínky a když to schválí Rada Evropské unie.
Smlouva nebyla ve skutečnosti podepsána ve vesnici Schengen, ale na palubě lodi "Princesse Marie-Astrid", která kotvila na řece Mosele u Schengenu.
Přesto se vesnice Schengen běžně uvádí jako místo podpisu smlouvy a na jejím území je umístěn i památník Schengenské smlouvy.

Josef Mysliveček, též Joseph Misliweczek, od 1767 též italský tvar Giuseppe Venatorini (9. března 1737 Praha – 4. února 1781 Řím) byl český hudební skladatel období pozdního baroka a klasicismu.
Josef Mysliveček byl synem Matěje Myslivečka (1697 - 1749), bohatého pražského měšťana a mlynáře, člena mlynářského cechu a přísežného mistra, a Anny, rozené Červenkové (1706-1766). Otec hospodařil v rodném Dubovém mlýně v Šáreckém údolí u Prahy a byl dědičným nájemcem mlýna na Novotného lávce čp. 201/II v Praze na Novém Městě, dodnes zvaného "Myslivečkovský" (od roku 1936 je v domě Smetanovo muzeum). Josef se narodil jako jednovaječné dvojče s bratrem Jáchymem, pravděpodobně v Sovových mlýnech čp.503/III, na Kampě. Oba bratři absolvovali trivium na staroměstské škole u dominikánů u sv. Jiljí a od roku 1747 Akademické gymnázium u jezuitů v Klementinu, kde také od roku 1753 měli pokračovat studiem filozofie a literatury na univerzitě, Josef ale školu před dokončením opustil. V letech 1753–1756 se oba bratři vyučili u Václava Kliky mlynářskému řemeslu, roku 1758 byli přijati do cechu jako tovaryši, roku 1761 byli prohlášeni mistry.
Josef kromě toho studoval v Praze hru na housle u virtuosa Františka Bendy a hudební kompozici u Františka Josefa Habermanna. Na varhany jej učil týnský varhaník Franz Josef Seeger. Již jako dvanáctiletý roku 1749 platil za dobrého houslistu. Jako skladatel a komorní hudebník nastoupil do služeb hraběte Vincence Valdštejna, pro něhož anonymně složil 6 skladeb z cyklu Měsíce (Leden až Červen). Dále psal kantáty pro opata kláštera cisterciáků v Oseku Kajetána Březinu a pro klášter benediktinů v Břevnově. Trpěl však provincionalismem českých zemí a chtěl získat nezávislost a zkušenosti v cizině. Břevnovský opat Fridrich Grundtmann mu zaplatil cestu do Itálie, kam Mysliveček natrvalo odejel roku 1763.
Zprvu se živil jako houslista a studoval hudbu u varhaníka a skladatele Giovanniho Battisty Pescettiho (1704–1766) v Benátkách. Jako skladatel se prosadil velkým úspěchem své první (ale nedochované) opery "Zmatek na Parnasu", uvedené v Parmě v letech 1764–1765. Roku 1766 následovala závratná kariéra počínaje operou "Semiramis znovu poznaná", uvedenou v Bergamu, a zejména od roku 1767 po uvedení opery "Bellerofontés" ve dvorním divadle "Teatro San Carlo" v Neapoli.
Jeho oblíbeným libretistou byl básník Pietro Metastasio.
Mysliveček složil téměř 30 oper, 10 oratorií, řadu symfonií, koncertů, overtur a množství komorní a chrámové hudby. Byl nazýván „Božským Čechem“ ("Il divino Boemo"). Řada děl se nedochovala nebo dosud nebyla objevena. jeho rukopisy jsou rozšířeny po celém světě v různých archivech i v soukromých sbírkách (Rusko, Rakousko, Itálie, Německo, Dánsko, Francie, Belgie, státy bývalé Jugoslávie, Portugalsko, Holandsko, Polsko, Maďarsko).
Wolfgang Amadeus Mozart a jeho otec Leopold sledovali Myslivečkovu kariéru i dílo už od Wolfgangova dětství, ten Myslivečka velmi obdivoval. Mozart se setkal s Myslivečkem roku 1770 v Bologni, 15. 5. 1771 v Miláně, roku 1773 v Itálii; nemocného navštívil jednou na klinice venerických chorob v Mnichově 11. 10. 1777, další návštěvu a Myslivečkův doporučující dopis pro Neapol odmítl pro hrůzu z jeho zdravotního stavu (dochovala se korespondence).
Zlom v kariéře a postupný Myslivečkův pád na dno společnosti přinesla léta 1777 - 1781, kdy se u něj začaly projevovat příznaky venerické choroby (syfilis). Zároveň upadal do dluhů, pozbyl angažmá v operním domě San Carlo v Neapoli. V důsledku toho počátkem roku 1777 opustil Itálii a odjel na pozvání bavorského vévody Maxmiliána I. Josefa) do Mnichova. Při cestě se převrhl s Myslivečkem kočár. Milosrdná tradice o něm tvrdila, že do tržné rány dostal infekci, a proto strávil rok v nemocnici. Na jaře 1778 odtamtud vyšel se znetvořeným obličejem. Syfilis byla pravou příčinou znetvoření jeho tváře i smrti. 5. dubna roku 1780 byla v Římě uvedena jeho poslední opera "Antigonos", která svým chmurným laděním u publika zcela propadla.
Mysliveček zemřel chudý a osamělý v Římě. Příznivci jeho hudby mu však vystrojili honosný pohřeb v kostele "San Lorenzo in Lucina", kde se dochovala také jeho náhrobní deska.
Josefův bratr Jáchym (1737 - 1788) hospodařil v rodinném mlýně v Praze. Sestra Marie Anna (*1741) se stala řeholnicí řádu cisterciaček a pod řeholním jménem "soror Bernarda" působila v klášteře Nanebevzetí Panny Marie na Starém Brně. Z téže rodové větve pochází Františka Myslivečková, jež byla v letech 1861–1883 v Praze hospodyní Joachima Barranda (po paní Nerudové, matce Jana Nerudy).
Mysliveček složil 26 oper, všechny jsou typu opera seria ("dramma per musica") a dělí se na tři dějství, vyjma první z nich, "Zmatek na Parnasu".
Osobnost Josefa Myslivečka se stala tématem literárních, hudebních a výtvarných děl i filmu:

Slovo evropského žargonu Komitologie označuje konzultační postupy v Evropské unii, jež v různých správních a expertních výborech hledají soulad mezi Evropskou komisí a členskými státy při provádění opatření.
Výborům předsedají úředníci Evropské komise, členy jsou většinou ministerští úředníci ze členských států a experti. 
Existují tři druhy výborů: 
Podle Smlouvy zakládající Evropské společenství, je úkolem Komise implementovat legislativu na úrovni Společenství (článek 202 Smlouvy o založení Evropského společenství, bývalý článek 145). V praxi to znamená, že každý legislativní nástroj určuje míru implementačních pravomocí přiznaných Komisi a způsob, jak je bude používat.
Často také tento nástroj stanoví, že Komisi bude pomáhat některý z výborů v souladu s procedurou zvanou "Komitologie".
Výbory, které představují místo pro diskuse, jsou složené ze zástupců členských států a předsedá jim Komise. Umožňují Komisi vytvořit dialog s národními vládami před tím, než dojde k přijetí implementačních opatření. Komise zaručuje, že výbory odrážejí situaci v každé zemi, které se opatření týkají.
Postupy, které řídí vztahy mezi Komisí a výbory, jsou založeny na modelech stanovených v rozhodnutí Rady (Rozhodnutí o "komitologii"). Toto první Rozhodnutí o "komitologii" bylo přijato 13. července 1987. Ve snaze zohlednit změny ve Smlouvě - a hlavně novou pozici Parlamentu v rámci procedury spolurozhodování - bylo rozhodnutí z roku 1987 nahrazeno 28. června 1999 novým rozhodnutím Rady. Jeho cílem bylo také odpovědět na stále sílící kritiky, že je systém Společenství příliš složitý a neprůhledný.
Nové rozhodnutí zajišťuje, že Parlament má možnost dohlížet na implementaci legislativních nástrojů, přijatých v rámci procedury spolurozhodování. V případech na které se vztahuje tato procedura, může Parlament vyjádřit svůj nesouhlas s navrhovanými opatřeními Komise nebo v některých případech i Radou, která podle názoru Parlamentu zacházejí za implementační pravomoci stanovené v legislativě.
Rozhodnutí vyjasňuje kritéria, která může výbor podle svého názoru použít, a zjednodušuje operační procedury. Výbory svá stanoviska zakládají na základě navrhovaných implementačních opatření připravovaných Komisí. Výbory mohou být rozděleny do následujících kategorií:
Poradní výbory: dávají své stanovisko Komisi, která je musí maximálně zohlednit. Tato přímá procedura je všeobecně používána tehdy, pokud nejsou projednávaná témata politicky citlivá. 
Řídící výbory: tam, kde opatření přijatá Komisí nejsou shodná s názorem výboru (přijatý na základě kvalifikované většiny), musí s nimi Komise seznámit Radu, která může kvalifikovanou většinou přijmout jiné rozhodnutí. Tato procedura se používá především při opatřeních týkajících se Společné zemědělské politiky, rybolovu a hlavních programů Společenství. 
Řádné výbory: Komise může přijmout implementační opatření pouze tehdy, obdrží-li souhlas kvalifikované většiny členských států v rámci výboru. V případě absence této podpory je navrhované opatření odkázáno zpět na Radu, která rozhoduje kvalifikovanou většinou. Tato procedura se týká opatření vztahujících se k ochraně zdraví a bezpečnosti občanů, zvířat a rostlin a opatření doplňujících nepodstatná ustanovení základních legislativních nástrojů. 
Komitologie také stanovuje kritéria, která, v závislosti na předmětu diskuse, povedou orgán s legislativní pravomocí při výběru odpovídajícího výboru. To má ulehčit přijímání legislativy v rámci procedury spolurozhodování.
Několik změn provedených na základě nového Rozhodnutí o "komitologii" zvyšuje průhlednost systému výborů, ze které těží především Parlament a široká veřejnost: dokumenty výborů budou snadněji dostupné pro občany a budou zaregistrovány ve veřejném registru, který bude k dispozici od roku 2001. Základním cílem je zveřejnit na internetu plné texty netajných dokumentů předkládaných Parlamentu. Od roku 2000 Komise publikuje roční zprávy podávající souhrn aktivit výborů během uplynulého roku.

Nitra ( , ) je krajské a okresní město na Slovensku. Leží na jihu země, na stejnojmenné řece. V roce 2010 zde žilo přes 78 000 obyvatel a bylo tak pátým největším slovenským městem.
Nitra byla centrem nitranského knížectví, jež bylo za knížete Pribiny připojeno k velkomoravské říši. I později si město s nitranským hradem udrželo význam důležitého správního centra.
Oblast dnešní Nitry byla nejprve osídlena Kelty, později Germány a nakonec Slovany. V 9. století se zde nacházela bohatě vybavená pohřebiště, v 10. století pak staromaďarské hroby. Archeologický průzkum doložil existenci několika románských církevních staveb. V první třetině 9. století zde sídlil kníže Pribina, město bylo tehdy jedním z center Velkomoravské říše. Od roku 1018 ho drželi Arpádovci, kolem roku 1083 zde bylo obnoveno biskupství. Roku 1248 se Nitra stala královským městem, o čtyřicet let později ale král město i hrad daroval nitranským biskupům. V letech 1633–1634 ji okupovali Turci při svých výbojích. Nejznámější památkou je Nitranský hrad z 11. století, v 15. století přestavěný a upravovaný ještě v době baroka.
Akropole nitranská, kam se umísťuje sídlo knížete Pribiny a Svatopluka, než se stal králem a vládcem celé Moravy. Bývalý Pribinův hrad, v soudobých pramenech nazývaný Nitrava, byl v dalším období sídlem údělného knížectví příslušníků dynastie Mojmírovců.
Počátky výzkumů byly ve znamení hledání zbytků kostela vysvěceného salcburským biskupem Adalramem, a to pod základy mladšího románského chrámu sv. Jimrama později s dodatečně rozšířeným patrociniem i sv. Benedikta a sv. Svorada. Obrat v dosavadních názorech historiků na Nitru přinesly výkopové práce pozdějšího akademika Böhma. Ukázalo se, že románský kostel nemůže být pokračovatelem kostela knížete Pribiny, neboť jeho základy překrývají pohřebiště z 11. stol. Počátek systematických výzkumů spadá do roku 1957 a je spojen se jménem Bohuslava Chropovského. Typický velkomoravský inventář se našel, ale v blízkosti kostela sv. Ladislava až z počátku 18. století. Pribinovo hradiště se tedy nacházelo asi 1 km jižně od středověkého hradu. Současné výzkumy vede Gabriel Fusek.
Nitranské velkomoravské osídlení je charakterizováno shlukem ostrožních hradisek, která obklopovala centrální ústředí na návrší jižně od nitranského středověkého hradu. Centrální část s pravděpodobným tržištěm, zděnou stavbou pravděpodobně palácového typu a kostelem z 10. století chránilo opevnění tvořené dvojitým zemním valem s palisádou a příkopem. Na hradní výšině je doloženo zatím jen sporadické osídlení.
Důstojnost sídla dotvářel obranný celek opevněných hradisek důležitých zejména s vojensko-strategického hlediska, kontrolujících přístupové cesty k jádru aglomerace. Na Martinském vrchu je doložen kostel z 9. století, pohřebiště a rozvinutá specializovaná řemeslná výroba ve třech osadách mimo obvod valů. Na severozápadní straně to bylo sídliště výrazně zemědělské, na východní straně bydleli hutníci a skláři a na jihozápadě kováři, kameníci, kosťaři a šperkaři. Specializované hrnčířství je typické pro hradisko na Lupce, sklářství zase pro hradisko Borina na Šibeničním vrchu i pro hradisko na Zoboru.
Vzhledem k názvu se o lokaci Nitry nikdy nepochybovalo. Jelikož ibn Rustova Kniha vzácných drahokamů zmiňuje dvě města – město (grad) Nít (Nitra) a Velké (vele-) město (grad), pravděpodobně tedy Nitru a Velehrad, rovnítko mezi nimi můžeme prakticky vyloučit.
Nitra je centrem celého kraje, nachází se zde mnoho důležitých institucí, jako např. "Slovenská Poľnohospodárska Univerzita", "Univerzita Konštantína Filozofa", "Divadlo Andreja Bagara, Slovenské poľnohospodárske múzeum", různé výzkumné ústavy a výstavní areál Agrokomplex. Zastoupeno je zde mnoho odvětví průmyslu, nejvíce ale potravinářský, a to hlavně díky zemědělskému charakteru okolní krajiny.
V Nitře je provozovaná městská doprava, a to společností Arriva. Ačkoliv město mělo ambice na zavedení trolejbusové sítě, po roce 1989 se od tohoto plánu upustilo. V provozu je jen autobusová doprava. Celkem je tedy v provozu 92 autobusů, většinou se jednalo o typ Karosa B 731 a Karosa B 732 a kloubové vozy Ikarus 280. Po jejich vyřazení zejména autobusy SOR dále pak Van Hool AG 300 (13 vozů), Mercedes-Benz (8 vozů), Scania OmniLink (3 vozy), Solaris Urbino 12 (2 vozy), Karosa B 952 (6 vozů), Karosa B 961, Karosa C 943 (obě jsou kloubové záložní vozy, nicméně kvůli nedostatku kloubových vozidel (3/2015) jsou v provozu pravidelně i s vlastními řidiči), Karosa C 934 (1 voz, který je zařazen na specifický turnus a v noci na svoz zaměstnanců Arrivy) a jeden Iveco Crossway. V provozu je celkem 26 linek a sezonní cyklobus do městského parku (1 speciálně upravená Karosa B 732). Noční linky neexistují.
Nitra je napojená na rychlostní komunikaci, která ji spojuje s Bratislavou.
Železniční trať přes město byla vybudována za Rakouska-Uherska, a tak je směřována od Budapešti údolím řeky Nitra do Prievidze a Nitrianskeho Pravna. Později vybudována trať do Leopoldova, kde navazuje na trať Žilina – Bratislava, až do současnosti nebyla elektrifikována, což brání větším rychlostem vlaků mezi těmito městy. Do města denně jezdí železniční dopravce Arriva a to v rámci linky: Praha-Olomouc-Trenčín-Nitra.

Kranj ( , ) je čtvrté město a územně-správní jednotka (občina) ve Slovinsku v historické zemi Kraňsku, jehož metropolí původně bylo, než se jí stala Lublaň.
Podle archeologických nálezů byla oblast města osídlena již v neolitu. První zmínka označuje místo jako , z čehož vznikl současný název.
Slovanské kmeny do oblasti přišly v sedmém století. Kranj se stal kulturním a správním střediskem Kraňska, jehož název byl odvozen právě od Kranju. Později se centrum Kraňska přesunulo z Kranju do Lublaně.
Z roku 1256 pochází první zmínka, v níž je Kranj zmiňován jako město. V roce 1348 bylo město bez závažných důsledků zasaženo zemětřesením. Hrad Kieselstein (Kislkamen) byl sídlem kraňských markrabat. Panství nad městem si vyměňovala hrabata z Celje a Habsburkové. Město se posléze stalo součástí Svaté říše římské, od roku 1804 Rakouského císařství a od roku 1867 Rakouska-Uherska, jehož součástí bylo až do roku 1918.
V šestnáctém století zažilo město rozmach díky rozvoji hornictví v Kraňsku a Korutanech. S poklesem těžby poklesl význam města. Průmyslovému rozvoji přispěla po roce 1870 železnice z Lublaně do Tarvisia.
V roce 1900 mělo město dva tisíce obyvatel, z nichž většina byla Slovinců. V roce 1906 získal Kranj díky projektu Nové alpské železnice přímý přístup přes tunel Karavanky na německý trh.
Kranj se po první světové válce stal součástí státu jižních Slovanů. Meziválečný rozvoj města byl umožněn díky zahraničnímu kapitálu. Za druhé světové války byl Kranj součástí říšskoněmeckého záboru. V oblasti bojovali proti okupantům partyzáni. Po druhé světové válce se město stalo součástí Jugoslávie a po roce 1991 samostatného Slovinska.

Lidé narození roku 1737.


Bukovské rybníčky je přírodní památka ev. č. 715, lokalita Třešť v okrese Jihlava. Správa AOPK Havlíčkův Brod.
Důvodem ochrany je rašeliniště s významnou květenou.

Buky na Bouřňáku jsou přírodní památka ev. č. 663, lokalita Nové Město u Mikulova v okrese Teplice. Správa AOPK Ústí nad Labem. Důvodem ochrany je zbytek staré bučiny s vlajkovými formami korun.

Cisiojan byla mnemotechnická pomůcka k zapamatování nepohyblivých svátků v křesťanském kalendáři používaná ve středověku. V Čechách byl používaný od 13. století až do 17. století. Cisiojány měly formu obvykle sylabických dvojveršových básniček pro každý měsíc roku a jednotlivá slova cisiojanu začínala na počáteční slabiky názvů hlavních nepohyblivých svátků křesťanského roku.
Cisiojany se užívaly v datovacích formulích k označení dne v roce. Bývalo uvedeno vždy několik slabik za sebou (aby se předešlo nejednoznačnosti). Datum se vztahovalo ke dni označovanému první slabikou.
Nejstarší dochovaný cisiojan (psaný ještě v latině) pochází z roku 1246 a vznikl na základě dřívějšího nedochovaného kalendáře olomouckého kostela. 
Nejstarší dochovaný český cisiojan pochází z roku 1260. Kromě českých a latinských jsou dochovány ještě cisiojány německé.
Na kalendářní desce staroměstského orloje je vepsán staročeský cisiojan.
Název pochází ze zkráceného označení 1. ledna (Circumcisio – Obřezání Páně, januarius – leden).
Leden
Ochtáb dal prvý křest, tu sě nám všem stala chvála i čest; Anton a Šeb s Nětú vrtie Pavlem pod boží přetú.
Únor
Již Hrom Blažej Hat šli spolkem do Školy zpievat; Valentin tu běše drže Petr stól Macka učeše.
Březen
Do Prahy Vaňka nesú, volajíce Řehoře z lesu; Gertrudě šel Ben orat a Maří šel daru dávat.
Duben
Pravdě ny Ambrož učí, tomuť jest rád svatý Tiburcí; všichni lidé chválé Jiřie Marka i Vitále.
Květen
Filip kříž vyhřebl, Jana v Staňkově v oleji pohřebl; máj z fioly vyniká, proto i Urban rád déře lýka.
Červen
Biskup Ersim Bonifác šla v jahody a s nima Vitác; ten přišed s vedra, kúpe Jana Burjanna Petra.
Červenec
Června ty Prokope pól vyjda sec sěna Marhoř apoštol; žat chodila Manda, cný Jakub ovoce nám dá.
Srpen
Petr vězí tam Domin zří píce Vavřik Klára i Maří; čas běše ten nastal, pan Bartoloměj jal, Jana sťal.
Září
Jilješ oves požal a Mařie rod do nebe kříž dal; šel pisat svatý Mat Mauric msty pie rád Dam Ven Mich Jer.
Říjen
Jeď v říji Francišku tam dal Dionys vlk a lišku; Havel k Luce jel, Uršule pověděl, že Šimon otjel.
Listopad
Vše svaté každý vídal, také Lud Mar pět Brikcie let znal; znal jest Bětu slon Ce Klimše Kateřinu sňal on.
Vše svatí, brzo Lenart, bohu pól Martin dal plášče; potom pak Elizabet, Ce Kliment, Katherina, vsled Ondr.
Prosinec
Žaluje Barbě Mikul, Prosinec sě na Lucie rozdul; za pana Tomáše z sěkl rod Štěp Jan Mla Tomě Sil.
Dne 6. listopadu bylo sv. Linharta, proto šestá slabika zní „Le“, 10. listopadu se slavilo Přenesení Sv. Ludmily, proto desátá slabika zní „pól“ (zkratka ze staročeského položení = přenesení), 11. listopadu následoval svátek sv. Martina což vyjadřuje 11. slabika „Mar“. Pokračovat lze dále.

Dinosauři (z řec. δεινός - "deinos +" σαῦρος- "sauros" = „strašný ještěr“, někdy překládáno „hrozný plaz“) jsou skupina živočichů tradičně řazená mezi plazy, která dominovala živočišné říši na suché zemi přes 134 milionů let v tomto období druhohor. Nicméně dinosauři jsou mnohem podobnější a příbuznější ptákům, a proto není zařazování mezi plazy správné a odborníci je mezi plazy neřadí. Ptáci jsou jednou z mnoha dinosauřích skupin. Dinosauři se objevili v triasu (po permském vymírání) asi před 250 miliony let a vyhynuli (kromě jedné větve – ptáků) před 66,0 miliony let v rámci vymírání na konci křídy. Poslední dobou se však objevuje názor, že někteří dinosauři mohli přežít i do starších třetihor (paleocénu) a vymřít až před zhruba 64 miliony let. Veškeré informace o dinosaurech dnes máme nicméně pouze ze zachovaných fosílií. Ptáci jsou ve skutečnosti pokračovatelé evoluční linie dinosaurů, jak v posledních dvaceti letech dokázaly intenzivní výzkumy. Podle některých paleontologů (Robert T. Bakker, John Ostrom, Jacques Gauthier atd.) jsou pak ptáci přímo malí, agilní dinosauři (důkazem pro tuto teorii je třeba objev opeřených dinosaurů v oblasti Liao-ning). Proto navrhli vyčlenit dinosaury úplně ze třídy Reptilia (plazi) a zahrnout je společně s ptáky do nové třídy Dinosauria. Každopádně jde však o monofyletickou skupinu se společným předkem.
Dnes již je však důležitější kladistika nežli přesné určování vnějších taxonových kategorií, proto se touto problematikou zabývá jen málokdo. Za dinosaura je podle definice považován jakýkoliv živočich, který je přímým potomkem posledního společného předka iguanodona a megalosaura (někdy se také pro tento účel „využívá“ "Tyrannosaurus" a "Triceratops"). 
Dinosauři patří mezi diapsidní živočichy – mají dva spánkové otvory na upevnění žvýkacích svalů.
Dalším typickým znakem, který odlišuje dinosaury od většiny ostatních plazů, je postavení končetin. U současných plazů jsou končetiny postaveny směrem do stran (např. krokodýli), zatímco dinosauří končetiny směřují přímo pod tělo (jako u savců). Přední končetiny byly obvykle kratší než zadní. Další významný znak je zvláštní stavba zadních končetin. Stehenní kost byla opatřena kulovitou hlavicí, která zapadala do pánevní jamky a umožňovala svislé umístění končetiny. Lýtková kost ("fibula") byla na vnější straně mnohem tenčí než holenní kost ("tibia") na straně vnitřní.
Dinosauři měli zuby zasazeny v jamkách, podobně jako krokodýli, u plazů vyrůstají zuby přímo z čelistní kosti.
Dinosauří páteř byla tvořena různým počtem obratlů, které byly mnohdy duté a vyplněné vzdušnými vaky (plazopánví). Žebra byla připojena dvěma kloubními hlavicemi.
Stejně jako ostatní plazi byli dinosauři vejcorodí (přestože se již objevily teorie o živorodosti některých druhů). Jejich vejce však nebyla kožovitá, ale měla pevnou skořápku inkrustovanou minerálními látkami, podobně jako vejce dnešních ptáků.
Výzkum L. Witmera z roku 2008 prokázal, že většina dinosaurů měla zřejmě odlehčené lebky a ty byly do značné míry vyplněné vzdušnými dutinami.
Kůže byla často pokrytá peřím nebo proto-peřím a ti dinosauři, kteří v evoluci o peří přišli, měli
tlustou kůži podobně jako dnešní sloni. U některých druhů, zejména
velkých býložravců, se vyvinuly mohutné kostěné pláty. Existovali také
četní opeření dinosauři, ze kterých se později, někdy během jurského období, vyvinuli praví ptáci. V současnosti známe kolem dvaceti druhů malých dravých teropodů s pernatým integumentem (pokryvem těla), téměř všechny pocházejí z provincie Liao-ning v Číně. Nicméně se nedokonalé proto-peří objevilo i u některých býložravých dinosaurů. Peří známe jak u plazopánvých, ale protopeří i u ptakopánvých. Jelikož nejmladší spoječný předchůdce plazopánvých a ptakopánvých žil ve stejné době jako první dinosauři, je velmi pravděpodobné,
že první dinosauři byli opeření, co znamená, že peří je pravděpodobně
znakem dinosaurů, podobně jako srst je znakem savců a podobně jako
někteří savci ztratili srst, tak někteří dinosauři ztratili peří. Možná
se tedy u předka všech dinosaurů objevilo ještě v triasu nebo se u dinosarů peří objevilo několikrát nezávisle na sobě, první verze je však mnohem pravděpodobnější.
Dinosauři ze skupiny Sauropoda představovali největší suchozemské živočichy všech dob. Někteří snad mohli dosáhnout délky až kolem 40 metrů (avšak jedná se o nejisté fosilní objevy), tedy zhruba o 10 metrů více, než dosahují největší velryby!) a hmotnosti až přes 100 tun. Výrazně těžší je pouze jediný žijící druh kytovce – plejtvák obrovský. Zatím největším relativně dobře známým dinosaurem je rod "Argentinosaurus", u něhož se předpokládá hmotnost zhruba 70–90 tun. Vážil tedy asi tolik, jako 15 dospělých slonů. Podobně velký byl i "Puertasaurus". Některé izolované obrovské kosti naznačují existenci ještě větších dinosaurů (viz např. "Amphicoelias" – pravost Copeova nálezu je sporná, neboť jediný nalezený obratel byl ztracen). V současnosti je známo asi osm sauropodů, jejichž hmotnost podle odhadů přesahovala 60 metrických tun. Na druhou stranu však existovali i velmi drobní dinosauři (např. dromeosauridi "Microraptor" nebo "Epidendrosaurus", který je však často řazen k Avialae, tedy již k „ptačím dinosaurům“ do čeledi Scansoriopterygidae, jejíž validita je diskutabilní), kteří dosahovali velikostí jen v řádu desítek centimetrů a stovek gramů.
Z důvodu nekompletnosti fosilního materiálu a skutečnosti, že nikdy nenalezneme skutečného rekordmana, nelze brát tabulky rekordů zcela vážně. Jsou zde nicméně indicie (znalost blízkých příbuzných, biomechanické studie), které nám dovolují byť přibližně určit délku, výšku či hmotnost zvířete. Dle těchto indicií by pak k nejdelším dinosaurům mohl patřit severoamerický rod "Amphicoelias" s délkou 56–62 m. K dalším obrům bez pochyb patřily rody "Bruhathkayosaurus" s 28–44 m (u tohoto rodu je však možné, že se jedná o zkamenělý kmen stromu), "Puertasaurus" s 35–40 m, "Argentinosaurus" s 30–37 m, "Turiasaurus" 30–39 m (dosud největší suchozemský živočich, jaký kdy byl na evropském kontinentu nalezen), "Supersaurus" s 35 m–?40 m, "Sauroposeidon" s 29–34 m (s výškou snad 18 metrů nejvyšší dosud známý dinosaurus), "„Seismosaurus“" s 33–35 m, "Paralititan" s 26–35 m, "Antarctosaurus" s až 40 m nebo "Argyrosaurus" s 18–30 m.
Největší draví dinosauři (teropodi) představují společně s některými zástupci krokodýlů zároveň největší suchozemské dravce všech dob. Dlouhou dobu držel primát rekordního predátora známý severoamerický "Tyrannosaurus", v 90. letech minulého století ho však překonal argentinský obr "Giganotosaurus", který měřil na délku kolem 13 metrů a vážil snad až kolem 8 tun. Ani tento teropod však zřejmě nebyl největší, jak potvrzují nedávné nálezy. Dnes je držitelem velikostního primátu mezi teropody "Spinosaurus", vědecky popsaný již roku 1915.
K nejdelším teropodům patřil severoafrický rod "Spinosaurus", jež se svými 16–18 metry neměl v dospělosti žádného přirozeného nepřítele (nepočítáme-li příslušníky stejného druhu). Šlo však o velmi specializovanou formu dravého dinosaura, uzpůsobenou na lov ryb ve vodním prostředí. V závěsu za ním je pak rod "Giganotosaurus" s 13,5–13,7 m, "Tyrannotitan" s 13,4 m, "Deltadromeus" s 13,3 m, "Mapusaurus" s 12,8 m, "Tyrannosaurus" s 12,5 m nebo "Carcharodontosaurus" s 11,1–13,5 m. Tyto údaje jsou však pouze přibližné a v budoucnu nejspíš dojde k jejich revizi.
Za nejinteligentnější se obecně považuje menší teropod druhu "Troodon formosus" ze svrchní křídy USA a Kanady, jehož encefalizační kvocient (EQ – vyjadřující poměrnou velikost mozku k tělu oproti stejně těžkému krokodýlovi) činil až 6,5. "Troodon" byl tak zřejmě stejně inteligentní jako dnešní šelmy a někteří ptáci (a mnohem inteligentnější než dnešní plazi). Nedávno byl však změřen objem mozkovny jiného malého svrchnokřídového teropoda druhu "Bambiraptor feinbergi" (objeven v roce 1995 v Montaně, USA). Výsledek odpovídá téměř dvojnásobku hodnoty u troodonta (EQ 12,5–13,8). Navíc bylo zjištěno, že tento dinosaurus používal „vratiprst“ a mohl tedy možná manipulovat s předměty (na druhou stranu však šlo ještě o mládě, u kterého je mozkovna relativně větší v poměru k tělu). Porovnáváme-li EQ neptačích dinosaurů s ptáky, vyjde nám většinou hodnota 0,05 až 1,4. Vůbec nejinteligentnějšími dinosaury jsou zřejmě dnešní vrány (konkrétně vrána novokaledonská, která se pozná v zrcadle a používá jednoduché nástroje). Většina dinosaurů (především býložravých) však zřejmě příliš vysoké inteligence nedosahovala.
Celkový vzhled hraje v životě zvířete velkou roli. Je nejen důležitou součástí sexuálního výběru, ale často slouží i jako ochrana proti predátorům, po případě jako maskovací úbor lovců. Dinosauři byli zpočátku představováni jako šedí tvorové bez jakýchkoli výrazných barevných znaků. Nicméně není důvod tento názor považovat za prokazatelný fakt. Stejně jako i dnešní fauna, byli zcela jistě i dinosauři barevnými živočichy. Vzhledem ke skutečnosti, že se nikdy nedozvíme, jakými barvami tito diapsidní plazi oplývali, lze na toto téma pouze spekulovat. Různorodost zbarvení záležela na způsobu života daného druhu. Zvíře žijící v lesích se z důvodu maskování jistě lišilo od tvorů obývajících volná prostranství. Pestrost byla určitě výhodou i během námluv, kdy si samice vybraly jedince, kteří jim nejvíce imponovali. Vzhledem k přítomnosti peří u mnoha druhů dinosaurů je předpoklad zbarvení velmi pravděpodobný. Počátkem roku 2010 bylo vědci oznámeno, že byly objeveny molekuly pigmentů (původních barviv) v primitivním peří neptačích teropodních dinosaurů rodu "Sinosauropteryx", "Anchiornis", "Caudipteryx" a snad i některých dalších. Jedná se o historicky vůbec první příležitost, kdy byla identifikována barva neptačího dinosaura. Dnes již známe barvu u šesti druhů druhohorních teropodů – "Sinosauropteryx, "Anchiornis, "Microraptor", "Sinornithosaurus", "Archaeopteryx" a "Confuciusornis".
Dinosauři se podobně jako všichni dnešní plazi a ptáci rozmnožovali vejci. Četné objevy vajíček i celých hnízd nebo hnízdních kolonií byly od 20. let minulého století postupně učiněny prakticky po celém světě (především Mongolsko, USA, Čína a Argentina). Dinosauří vejce měla pevnou skořápku, často zdobenou různými vystupujícími útvary. Dnes známe dinosauří vejce z více než 200 lokalit po celém světě. Dodnes však neexistuje relevantní metoda k určení pohlaví u těchto vyhynulých tvorů. Pouze v případě některých skupin na toto rozlišení ukazují například různé imponující útvary na lebkách (hadrosauridi, ceratopsidi, pachycefalosauridi). Existují sice domněnky, že například velcí sauropodi mohli rodit živá mláďata (viviparie), ty jsou však dnes již prakticky zcela vyvráceny. O pohlavních orgánech dinosaurů máme zatím jen nepřímé fosilní doklady, proto si v jejich rekonstrukci musíme pomáhat srovnáváním se současnými živočichy (zejména nejbližšími žijícími příbuznými dinosaurů, ptáky a krokodýly).
Již od 60. let 20. století je známo, že dinosauři měli rychlý metabolismus, podobný metabolismu dnešních ptáků, nikoliv současných plazů. Je také vysoce pravděpodobné, že minimálně někteří (pravděpodobně všichni teropodi) dinosauři byli teplokrevní a jejich tělesná teplota tak nebyla závislá na teplotě okolního prostředí (podobně jako u dnešních ptáků a savců). To odpovídá novějšímu pojetí dinosaurů coby rychlých a aktivních tvorů, žijících například i v polárních oblastech a migrujících na velké vzdálenosti. V roce 2014 se však objevila studie, která v dinosaurech spatřuje spíše tzv. mezotermy. Otázka endotermie dinosaurů nicméně zůstává nevyřešena i ve druhém desetiletí 21. století.
Víme také, že neptačí dinosauři rostli relativně rychle (dospívali obvykle do 10. roku života) a nedožívali se příliš vysokého věku.
Četné známky zranění a nemocí na kostech některých dinosaurů svědčí také o tom, že tito pravěcí tvorové trpěli četnými chorobami včetně nádorových onemocnění. Byly objeveny fosilní otisky těl parazitů, mezi jejichž hostitele nejspíš patřili ptakoještěři a opeření dinosauři (například velké blechy, vši a klíšťata). Velkými parazity dinosaurů byly například jurské a křídové blechy rodu "Pseudopulex", dosahující délky i přes 2 centimetry (zhruba desetinásobek velikosti dnešních blech).
Co se týče rychlosti pohybu, většina velkých čtyřnohých dinosaurů zřejmě vysokých rychlostí v běhu nedosahovala. Někteří menší a středně velcí dinosauři však byli schopni dosáhnout pozoruhodné rychlosti kolem 40 km/h, jak ukázaly zkamenělé otisky sérií jejich stop. Vůbec nejrychlejší byli zřejmě tzv. pštrosí dinosauři (ornitomimosauři), schopní v běhu přesáhnout rychlost 60 km/h.
O anatomii dinosaurů se dozvídáme jen nepřímo, z výzkumu jejich koster a otisků měkkých tkání. Obrovské byly například vnitřní tělesné orgány obřích sauropodů. Podle odhadů vážilo například jen srdce brachiosaurida rodu "Giraffatitan" asi 200 kilogramů, zatímco jeho žaludek mohl být těžký až 2500 kilogramů. Srdce pracovalo tempem asi 14 až 17 úderů za minutu a dinosaurus se nadechl přibližně 3,5krát za minutu. V jeho těle bylo podle odhadů také asi 3000 litrů krve, tedy asi 600krát více než u dospělého člověka.
Zkameněliny dinosaurů v podobě fosilních skořápek vajec byly v Mongolsku možná využívány k výrobě náhrdelníků již ke konci období paleolitu. Kosti dinosaurů již prokazatelně znali také staří Číňané kolem roku 300 n. l., kdy máme první písemný záznam o jejich objevení. Lze však předpokládat, že je místní obyvatelé znali již mnoha tisíciletími. V některých oblastech Číny byly (a dosud jsou) tyto fosílie tak četné, že je místní mudrci a lékaři roztloukali na prach a používali údajně jako prostředek na mužskou potenci. V roce 2007 bylo navíc zjištěno, že mnozí venkované takto používají fosílie dinosaurů i v současnosti. Představa o množství zničených cenných pozůstatků pravěku je potom téměř děsivá. Podobná božstva, založená na objevech dinosauřích zkamenělin, však uctívali například také Tibeťané a skytové. Staří Číňané věřili, že velké kosti patřily drakům a dali jim jméno "konglong" („hrozný drak“). Také původní obyvatelé Severní Ameriky se již před mnoha stovkami (a možná tisíci) let setkávali s fosilními kostmi velkých vymřelých zvířat, včetně kostí dinosaurů (především na severozápadě USA a na západě Kanady). V Evropě byly velké kosti dinosaurů (ale i mamutů, jeskynních medvědů apod.) považovány za pozůstatky zvířat žijících před biblickou potopou. V Portugalsku byly od 13. století stopy sauropodního dinosaura na útesech mysu Cabo Espichel považovány za stopy oslíka, který vezl na hřbetě panenku Marii s malým Ježíšem. Dinosauří stopy byly nicméně dlouhodobě známé a dokonce i nábožensky uctívané již před staletími.
První kvalitní písemná zmínka o dinosauří fosílii však pochází až z raně novověké Anglie a datuje se k roku 1676 (jiný údaj hovoří o roku 1677), jde však zatím jen o zobrazení bez odborného popisu (autorem byl tehdejší ředitel Ashmolean museum Robert Plot a jednalo se o část stehenní kosti teropoda megalosaura).
Prvním vědeckým názvem, přisouzeným fosílii dinosaura, byl taxon "Rutellum excavatum", který použil Plotův nástupce ve funkci ředitele muzea, Edward Lhuyd roku 1699 k popisu zubu sauropoda cetiosaura (o skutečném zvířeti však neměl správnou představu).
Prvním opravdu vědecky popsaným dinosaurem byl tak opět "Megalosaurus", popsaný roku 1824, avšak o dinosaury propukl zájem teprve po objevu jiného dinosaura, Iguanodona. V květnu roku 1822 nalezl doktor a nadšený paleontolog amatér, Gideon Mantell, v oblasti Tilgate Forest v jihoanglickém hrabství Sussex kus pískovce se zkamenělým zubem. Zub jej nadchl a tak pátral po dalších pozůstatcích záhadného živočicha. Měl štěstí a objevil další fosílie patřící stejnému druhu. Doktor Mantell dospěl k závěru, že se jednalo o obrovitého plaza a co víc, z varu a opotřebování zubů usoudil, že to byl býložravec (býložravý plaz – to byla pro tehdejší biology věc nepředstavitelná).
Nález doktora Mantella nebyl přijat vědci z Geologické společnosti v Londýně. Tvrdili, že se jedná o zub ryby, případně savce z diluvia. Byl dokonce varován profesorem oxfordské univerzity, Williamem Bucklandem, aby netvrdil, že nálezy pocházejí z pískovcových lomů oblasti Tilgate Forest, protože „v žádném případě nemohou být tak staré“.
Sám Buckland popsal v roce 1824 z fosilních pozůstatků jež měl k dispozici (část čelisti, pánve, lopatky zadní nohy a několik obratlů) megalosaura (použil pouze rodové jméno). Popsal jej jako obrovitého dravého ještěra, přestože si všiml, že zuby jsou, podobně jako u krokodýlů, zasazeny v jamkách. "Megalosaurus" byl bez problémů akceptován vědeckou veřejností (a stal se prvním formálně popsaným dinosaurem).
Ale Gideon Mantell svůj boj nevzdával. Vydal se do Londýna, aby nalezené zuby porovnal se zuby v muzejních sbírkách plazů. Nenalezl ovšem nic podobného tomu, co měl v ruce. Shodou náhod se v muzeu potkal se Samuelem Stutchburym, který se zabýval studiem leguánů. Fosilní zub byl nápadně podobný zubům leguána. To byl pro Mantella konečný impuls a tak roku 1825 popsal býložravého plaza pod jménem "Iguanodon" („leguání zub“). Tentokrát se mu už dostalo patřičného uznání.
Do roku 1852 (kdy umírá G. Mantell) bylo známo již devět druhů vymřelých gigantických plazů, kteří se výrazně odlišovali od současných plazů. Proto Sir Richard Owen, první ředitel Britského muzea přírodních věd, navrhl, aby byli zařazeni do samostatné skupiny nazvané Dinosauria („strašný ještěr“).
Dinosauři se jako skupina dostávají do obecného povědomí laické veřejnosti až po slavných objevech na území Severní Ameriky, především v době tzv. války o kosti, odehrávající se v poslední třetině 19. století.
K roku 2010 je známo již přes 700 platných rodů (a kolem 1 500 druhů) dinosaurů, přičemž je jisté, že zdaleka nejde o konečná čísla. Většina odhadů skutečného počtu dinosaurů se v současnosti pohybuje kolem 2 000 až 20 000 druhů. V roce 2006 byla však publikována studie, podle které známe dnes 527 platných rodů a celkem jich existovalo asi 1 844. Tento odhad je však velmi pochybný (nemluvě o zarážející „přesnosti“). Podle odhadů většiny odborníků totiž rozhodně neznáme více než pětinu všech kdysi existujících rodů. Zajímavé jsou počty Američana George Olshevského, který uvádí až 220 000 druhů (nikoli rodů). Olshevsky vychází z toho, že každých 4,5 milionu let se v průměru vymění jedna megafauna s počtem 6 000 druhů. Během 165 milionů let by se tedy vystřídalo celkem asi 220 000 druhů (165 000 000 / 4 500 000 = 37 * 6 000 = 220 000). Jde však jen o spekulace, které se nijak nedají dokázat. Společně s ptáky (kteří patří mezi dinosaury do podřádu Theropoda) roste celkový počet známých rodů na zhruba 10 000 (z toho 9 600 tvoří dnešní ptáci). Další statisíce rodů by pak tvořili fosilní ptáci. Novější studie z roku 2016 uvádí, že celkem mohlo v průběhu druhohor existovat asi 1500 - 2500 druhů neptačích dinosaurů.
Podle údajů skotského paleontologa Michaela Bentona bylo k září 2008 popsáno již 1 047 druhů dinosaurů, pouze asi 500 z nich je však považováno za platné (validní) taxony.
Rozvoji dinosaurů napomohlo to, že přečkali hromadné vymírání na konci triasu před 201 miliony lety, kdy vymřeli hlavní konkurenti dinosaurů v triasu – „krurotarsánští archosauři“ (archosauři skupiny Crurotarsi).
Podle analýzy z roku 2015 z dosavadních nálezů za posledních 200 let nelze přesněji určit celkový počet druhů dinosaurů, který žil.
Dnes již převládá kladistické řazení, nicméně na wikipedii přetrvává klasická systematika.
Nadřád Dinosauria (= dinosauři; Owen, 1842) zahrnuje dva řády – Saurischia (= plazopánví; Seeley, 1887) a Ornithischia (= ptakopánví; Seeley, 1888). Do těchto dvou řádů jsou dinosauři řazeni na základě stavby pánve.
Řád Saurischia zahrnuje dva podřády – Theropoda, mezi které patří všichni masožraví dinosauři; a Sauropodomorpha, mezi které patří sauropodi (Sauropoda), největší suchozemští živočichové všech dob.
Řád Ornithischia zahrnuje dva podřády – Thyreophora, mezi které patří všichni obrnění dinosauři a Cerapoda, mezi které patří heterodontosauriformové, jejichž vývoj kulminoval pestrou faunou svrchní křídy a ornitopodi, kteří zahrnovali veleúspěšné hadrosauroidy a iguanodontidy.
V roce 2017 publikovala trojice paleontologů nový pohled na systematiku dinosaurů, ze kterého by vyplývalo, že tradiční dělení je zcela nesprávné a ve skutečnosti jsou teropodi blíže příbuzní ptakopánvým dinosaurům, zatímco mezi plazopánvé by již byli řazeni pouze sauropodomorfové a herrerasauridi.
Znamení kříže (†) je použito u taxonů, jejichž jedinci už vymřeli.
Mezi unikátní objevy dinosaurů patří především tzv. „dinosauří mumie“, tedy fosilizované pozůstatky neptačích dinosaurů se zachovanými otisky měkkých tkání. Mezi nejproslulejší patří tzv. opeření dinosauři z Číny nebo kachnozobí dinosauři „Leonardo“ ("Brachylophosaurus") a „Dakota“ ("Edmontosaurus"), u nichž se dochovala i část kůže, svaloviny, vaziva, vnitřních orgánů apod.
Dinosauři byli běžnou součástí druhohorních ekosystémů také na území Evropy. První fosílie přisuzované dinosaurům byly na našem území objeveny již koncem 19. století profesorem Antonínem Fričem. Vesměs se však jedná o pozůstatky jiných tvorů nebo nelze přesně jejich původ rozlišit.
V roce 2003 byl objeven vůbec první nepochybný český dinosaurus známý podle kosterních pozůstatků na Kutnohorsku (předtím byla u nás objevena pouze fosilní tříprstá stopa malého dravého dinosaura z lomu „U Devíti Křížů“ nedaleko Červeného Kostelce). V roce 2006 byly na stejném místě objeveny další kosti, pravděpodobně články prstů nohy tohoto ornitopodního dinosaura pravděpodobně příbuzného rodu rhabdodon. Během roku 2007 bylo oznámeno, že se údajně našly další otisky stop malého teropoda, patřící pravděpodobně stejnému druhu jako ta předchozí. V roce 2011 přibyl další objev, stopy ptakopánvého dinosaura ze stejného lomu (pískovcová deska v Pražské botanické zahradě).V roce 2007 se na internetu objevila recesistická zpráva o objevu velkého teropodního dinosaura jménem "Torvosaurus orliciensis" v Orlických horách (nedaleko obce Kounov). V roce 2016 pak přibyl další fiktivní rod, ceratopsid "Hlukyceratops kounoviensis". V září 2017 publikoval paleontolog Daniel Madzia s kolegy vědeckou studii, ve které stanovil prvního českého dinosaura s oficiálním vědeckým jménem - "Burianosaurus augustai" (dříve známého jako "ornitopod od Kutné Hory").
Otázka masového vymírání na konci druhohor je téma, ke kterému se vědci často vracejí. Teorií na téma, proč dinosauři vymřeli, je celá řada. Některé jsou podpořeny plnohodnotnými důkazy, jiné jsou spíše úsměvné a zakládají se na spekulacích. K takovým může patřit myšlenka, že za vyhynutí dinosaurů je odpovědná nějaká zvláštní nemoc, téměř pandemie, která vyhubila veliké množství tehdejší fauny. Vědci však zatím nemají žádné důkazy, že by se v minulosti něco takového přihodilo. Byly sice nalezeny pozůstatky nemocných jedinců, kteří na svoji nemoc pravděpodobně zemřeli, avšak často se doba úmrtí neshoduje s dobou vyhynutí zbylých druhů.
Další, ne příliš populární a uznávanou teorií (či opět raději spekulací), je ta o „samozničení“. Tvrdí, že během dlouhých miliónů let evoluce se dinosauři vyvinuli do takových tvarů, až nebyli schopni dál přežít. Jenže to nijak neodpovídá přírodnímu výběru, dle něhož přežije ten nejsilnější, nejlépe přizpůsobený. Vědci, kteří zastávali/zastávají tuto teorii, poukazují, jakožto důkaz, na skupiny pachycefalosaurů, ankylosaurů, ceratopsidů a jiných, bizarně vyhlížejících živočichů z konce křídového období.
Tato teorie se nezdá být příliš pravděpodobná už jen proto, že dinosauři nebyli jedinými tvory, kteří tehdy vymizeli (ptakoještěři, mořští plazi, …), a kteří zdaleka nemuseli vypadat až tak bizarně. Ba naopak je jasné, že tyto „bizarnosti“ byly veledůležitým aspektem pohlavního výběru, což dokazuje skutečnost, že během vývoje docházelo ke zvětšování a vývoji těchto „ozdob“, a nikoli ke ztrátě, popřípadě redukci. Ve stejné době navíc vyhynula i většina dosud rostoucích druhů cykasů.
Snad nejvíc uznávanou a rozšířenou teorií je ta o katastrofě způsobené dopadem vesmírného tělesa na Zem. Tato teorie vznikla v osmdesátých letech dvacátého století, kdy dva američtí vědci, a Walter Alvarez a jeho otec Luis Walter Alvarez, poukázali na neobvykle vysoké množství iridia nacházejícího se v sedimentech z rozhraní K-Pg. Podle jejich teorie dopadl na Zemi zhruba před 65 mil. let (některé údaje však hovoří spíše o 66 milionech let) gigantický asteroid o průměru přesahujícím 10 km. Tato teorie měla však jeden drobný „nedostatek“. Pokud by na Zem spadl asteroid (a způsobil takovou katastrofu), někde by přece musel být nějaký kráter nebo alespoň pozůstatky po něm. Důkaz přišel v devadesátých letech. U mexického poloostrova Yucatán objevili geologové pozůstatky po obrovském kráteru (Chicxulub) o průměru až 200 km, který odpovídal i přibližným geologickým stářím.
Jak se ovšem zdá, tak onen vesmírný posel ve formě chicxulubského asteroidu nebyl jediným prorokem brzkého konce nadvlády druhohorních plazů. Výzkumy z Dekánské plošiny v Indii podpořily někdejší domněnky, že na vyhynutí dinosaurů nesou vinu masivní vulkanické výlevy. Deccan Plateau, neboli Dekánská plošina, je geologický masiv vulkanického původu vzniklý zřejmě během pouhých 30 000 let vulkanické aktivity. Francouzka Anne-Lise Chenet se svými kolegy zkoumala tento vulkanický masiv a dospěla k závěru, že na konci křídového období vulkán vychrlil velké množství lávy a prachu, které značně přispělo k zániku dinosaurů. Někteří vědci podporující tuto skutečnost se domnívali, že za ony výlevy byl vlastně odpovědný asteroid. Respektive, že na konci křídy se na zem zřítilo více jeho úlomků, a jeden z nich, Šiva, dopadl na Dekánskou plošinu a odstartoval tak vulkanický proces. Podle dalších teorií mohly vulkanickou činnost mimo místo dopadu způsobit i zemětřesné vlny, způsobené pádem asteroidu. Tuto teorii však Chenet se svým týmem zpochybnila, když zjistili, že vytvoření vrstvy iridia v Chicxulubu mělo své místo někdy v polovině dekánských výlevů.
Takže viníkem celé katastrofy byla zřejmě řada událostí, které proběhly v relativně krátkém, a jak se zdá, geologicky velice aktivním časovém úseku. Příčin bylo hned několik a šlo o složitější komplex jevů. Objevují se také domněnky, že neptačí dinosauři mohli přežít až desítky tisíc let do paleogénu (obecně však nejsou přijímané). Objevují se také domněnky, že dinosauři jako skupina byli na ústupu již relativně dlouho před hranicí K-Pg.
V roce 2008 byla publikována studie, zpřesňující dosavadní odhady doby vymření dinosaurů (katastrofu K-Pg). Vylepšená datovací metoda argon-argon s odchylkou pouhých 0,25 % určila dobu předělu druhohor a třetihor na 65 950 000 let (± 40 000 let). Ještě novější údaje z roku 2013 a 2014 hovoří o 66,04 až 66,23 milionu let.
Občas se také objevují vědecky nepodložené spekulace o možném dalším vývoji dinosaurů. Podle některých vědců by se někteří teropodní dinosauři změnili v inteligentní bytosti, tvořící kulturu a vlastní civilizaci – tzv. dinosauroidy. Pro tyto spekulace je podkladem relativně velká inteligence dinosaurů čeledí dromaeosauridae a troodontidae, z nichž by se (nebýt oné katastrofy) mohl v dalším vývoji takový dinosauroid vyvinout.
Již dlouho vědci spekulují o možném přežití dinosaurů do paleocénu (nejstaršího období třetihor). Podle studie z roku 2007 (Fassett "et al.") pak skutečně neptačí dinosauři kritickou hranici K-Pg přežili. Alespoň na území dnešního Nového Mexika a Colorada v USA, kde se jejich zkameněliny pravděpodobně nacházely ještě před 64,4 miliony let (a přežili tak minimálně 1,1 milionu let po skončení druhohor). Podle jiných paleontologů však tyto údaje nejsou pravdivé a jedná se o křídové fosílie druhotně uložené již v třetihorním období. Přežití alespoň některých neptačích dinosaurů do paleocénu po dobu alespoň několika set tisíc let je nicméně velmi pravděpodobné. Nálezy z Montany, které měly tomuto scénáři nasvědčovat, ale dnes nejsou obecně uznávány.
Dlouho se předpokládalo, že žádní dinosauři nedokázali hrabat nory a dlouhodobě je obývat, což bylo pokládáno za jedno z vysvětlení jejich vyhynutí (zachránit se měli jen savci a plazi schopní „norování“). V roce 2007 však byl objeven malý dinosaurus druhu "Oryctodromeus cubicularis", který prokazatelně dokázal hrabat nory. Takových druhů dinosaurů zřejmě i na konci křídy mohlo být více, takže možnost jejich přežití do starších třetihor se tak alespoň v teoretické rovině zvýšila. Podobné objevy přicházejí také z Austrálie, pravděpodobně jde o dílo jiných malých ornitopodů. Na druhou stranu, dinosauři vlastně zcela nevymřeli. Jedna skupina teropodů, ptáci, žijí na Zemi dodnes.
Další nesmyslnou teorií je, že dinosauři přežili až dodnes jako takoví. Tuto teorii zdánlivě podporují určitá svědectví z Afriky a Jižní Ameriky. Tato teorie není mezi vědci příliš oblíbená a jedná se o spekulaci bez nezvratných důkazů, spadající spíše do oboru kryptozoologie.
První zmínka o dinosaurech v klasické literatuře se týká nikoliv překvapivě teropoda megalosaura. Tento dravý dinosaurus se již v roce 1852 objevil jako element pro dokreslení temné a nepříznivé atmosféry v díle britského spisovatele Charlese Dickense Ponurý dům (v orig. "Bleak House", 1852-3).
Dinosauři jsou předmětem zájmu a obliby značného množství lidí. Obecný pohled na dinosaury je stále u většiny populace zastaralý a nerespektuje nové poznatky o nich. Setkáváme se tak s nesprávnými údaji v hračkářstvích, filmech, starších nebo dětských knihách, nebo běžných diskuzích (kdy jsou například s dinosaury zaměňováni jiní pravěcí obratlovci jako ptakoještěři, mosasauři, pelykosauři, plesiosauři atd.). Největší posun ve vnímání dinosaurů nastal v 70. letech 20. století, kdy začíná období tzv. dinosauří renesance. Dinosauři se prakticky od počátku dějin kinematografie na počátku 20. století stali její nedílnou součástí a jsou jí stále.
Klonovat dinosaury, jak to bylo zobrazeno v Jurském parku věda zatím nedokáže, a zřejmě tomu tak bude i v budoucnu. V roce 2009 byl však zahájen projekt pod vedením amerického paleontologa Jacka Hornera, který si klade za cíl pozměnit genom současného kuřete. Tím by mělo být možné vytvořit živého kura s dosud zachovanými archaickými znaky dinosauřích předků (ocas, ozubené čelisti apod.). V současnosti jsou také některé fosílie podrobovány výzkumu a pátrání po původních proteinech, které již byly údajně skutečně izolovány. V současnosti se touto problematikou zabývá především americká biochemička Mary Higby Schweitzerová, spolupracující již od 90. let s Jackem Hornerem.
Hojně se již několik desetiletí spekuluje o tom, zda dinosauři mohli (v případě že by nevyhynuli na konci křídy) vytvořit civilizaci, podobnou lidské. Objevují se také modely hypotetických inteligentních dinosaurů - tzv. dinosauroidů. Nejslavnější je zpodobnění kanadského paleontologa Daleho Russella z roku 1982. Jde však pouze o nevědeckou a zcela fiktivní záležitost.

Byčinec je přírodní památka ev. č. 1341. Přírodní památka Byčinec se rozkládá na zvlněných, k severozápadu ukloněných svazích hraničního hřebene Moravskoslezských Beskyd, asi 1,2 km severozápadně od kóty Polomka (983 m).
Důvodem ochrany je mokřadní louka s bohatým bylinným porostem. 
Na území PP se vyskytuje mnoho vzácných a chráněných druhů rostlin zejména z čeledi vstavačovitých jako je např. prstnatec májový ("Dactylorhiza majalis"), prstnatec Fuchsův pravý ("Dactylorhiza fuchsii subsp. fuchsii") kruštík bahenní ("Epipastis palustris"). 
PP je významným útočištěm plazů a obojživelníků. Vyskytuje se zde ještěrka obecná ("Lacerta agilis"), zmije obecná ("Vipera berus)", čolek horský ("Triturus alpestris"), čolek obecný ("Triturus vulgaris"), skokan hnědý ("Rana temporari"a) a kuňka žlutobřichá ("Bombina variegata"). 

Dehtové písky, také ropné písky nebo živičné písky, jsou směsí jílu, písku, vody a živic (bitumenů). Těží se kvůli živicím, které mohou být zpracovány na ropu.
Přibližné procentuální složení:
Naleziště dehtových písků jsou po celém světě, nejvíce ve Venezuele (Dehtové písky Orinoco) a v provincii Alberta v Kanadě (Athabaské ropné písky). I když se do obvyklých statistik nezařazují, obsahují asi dvakrát více ropy než všechna klasická ropná pole dohromady, ale jak velké procento z nich půjde skutečně vytěžit, je zatím sporné.
Pokud se dehtové písky nalézají blízko zemského povrchu, těží se v povrchových dolech. Vytěžený materiál se promíchává s horkou vodou a ropné živice se sbírají z povrchu. Živice jsou mnohem hustší než běžná surová ropa, a aby mohly být transportovány v ropovodech, musí být buď smíchány s lehkou ropou nebo se štěpí pomocí krakování. Na produkci jednoho barelu ropy jsou třeba dvě tuny dehtových písků.
Odhaduje se, že 80 % kanadských dehtových písků je příliš hluboko pod povrchem. Pro hlubinnou těžbu jsou vyvíjeny metody, které vyžadují masivní injektáž horké vodní páry přímo do ložiska, čímž se živice uvolní a mohou být vypumpovány na povrch. Hlavními nevýhodami jsou nutnost mít poblíž vydatný zdroj vody a zdroj energie na produkci páry a také problém s velkým množstvím odpadní vody. Podle kritiků je masová těžba vzhledem k těmto problémům neproveditelná, zastánci těžby tvrdí, že se tyto technologie v budoucnu zefektivní.
Vzhledem k tomu, že světové zásoby ropy jsou konečné, budou tyto a jiné nekonvenční zdroje ropy pravděpodobně v budoucnosti hrát větší úlohu než dnes.

SQL příkaz SELECT vrací množinu záznamů z jedné a nebo více tabulek.
Míra implementace SQL dotazů se liší u každého SŘBD, proto je třeba mít při psaní konkrétních dotazů na zřeteli konkrétní SŘBD, na kterém bude dotaz prováděn. Bližší informace naleznete v referenčních manuálech.
Klíčové slovo codice_1 (někdy používáno codice_3) z výpisu odstraní záznamy, které se v dané hodnotě pole opakují. Výsledkem pro daný sloupec bude seznam všech hodnot (vyhovující případné podmínce výpisu); každé zastoupené jen jednou. codice_4 s codice_1 vypisuje z logických důvodů většinou jen jedno pole.
Databázové stroje většinou umožňují pomocí nějakého klíčového slova v SQL omezit počet vybraných řádků na určitou hodnotu.
Databáze Microsoft Access, MSSQL mají klauzuli codice_6, která se vkládá hned za codice_4…
Databáze MySQL, PostgreSQL mají klauzuli codice_9, která kromě maximálního počtu zobrazených řádků umožňuje určit i od jakého místa (ofsetu) z výsledných řádků dotazu (pomyslného celkového výběru) má vracení výsledku začít. Například dotaz
by zobrazil záznamy na 5. až 15. místě.
Je možné použít
Konkrétně MySQL navíc podporuje klíčové slovo codice_16 (není součástí žádného SQL standardu), které se umisťuje za codice_4 a způsobí, že databázový stroj si i přes omezení dané klíčovým slovem codice_9 ve výběrovém dotazu uloží celkový počet záznamů splňujících podmínku v klauzuli codice_20 (pokud je zadaná) a ten pak může poslat jako výsledek dotazu:

Kyveta je laboratorní pomůcka pro měření optických vlastností roztoků.
Nejčastěji se používají standardní kyvety s optickou dráhou 1 cm (vzácněji kratší – tzv. ultramikrokyvety pro velmi malé objemy měřených roztoků). Kyvety mohou být vyrobeny z různých materiálů a mohou mít různé provedení.
Kyvety z optického skla (zpravidla označované OG = optical glass, G = glass apod.) se hodí pro měření ve viditelné části spektra. Pro měření v UV oblasti je třeba použít kyvet z křemenného skla (Q = quartz, UV). Dostupné jsou i kyvety ze speciálních optických skel (např. OS = Optisches Glas), které lze obvykle použít pro širší část spektra než kyvety z obvyklého optického skla, jsou však levnější, než kyvety křemenné.
Měření v kyvetách z různých typů skla je velmi přesné, při správné technice lze stanovit absorbanci vzorku s přesností až na čtyři či pět desetinných míst. Kyvety jsou však relativně drahé – z optického skla stojí řádově stovky až tisíce korun, cena běžné kyvety z křemenného skla se pohybuje kolem čtyř až pěti tisíc korun. Přitom je životnost kyvet omezená, navíc jejich údržba je poměrně pracná. Z těchto důvodů se pro běžná měření používají jednorázové plastové kyvety, jejichž cena bývá jen několik korun, na druhou stranu s nimi lze spolehlivě měřit s přesností jen na dvě až tři desetinná místa (což je však pro většinu aplikací plně vyhovující). Většinou se vyrábějí z polystyrenu (PS) – pro viditelnou část spektra, nebo z polymetylmetakrylátu (PMMA) – i pro část UV oblasti.
Standardní spektrofotometrické kyvety (tzv. "makrokyvety") mají dnes vnitřní rozměry 1×1×3 až 4 cm a plní se na objem 3 ml (nebo méně podle uspořádání fotometru a výšky paprsku nade dnem kyvety). Vzhledem k tomu, že se pracuje se stále menšími vzorky, používají se čím dál častěji "semimikrokyvety", které mají prostor pro vzorek zúžený a stačí je tak plnit jen asi 0,8 ml vzorku (opět záleží na provedení přístroje). Dostupné jsou i "mikro- a ultramikrokyvety", které, někdy již za cenu zkrácení optické délky, mohou pracovat i s podstatně menšími objemy (řádově až mikrolitry). Protože by při použití semimikro-, mikro- a ultramikrokyvet v některých spektrofotometrech podstatná část světla procházela sklem kolem vzorku, což by výrazně zvyšovalo pozadí a zhoršovalo přesnost měření, bývají tyto kyvety tzv. maskované – sklo kolem oblasti se vzorkem je začerněno. Na některých kyvetách bývá uveden tzv. "faktor kyvety" – vlastně skutečná optická délka kyvety v cm. V ideálním případě je faktor kyvety roven jedné, může se však lišit v důsledku výrobních nepřesností.
Pro speciální aplikace se používají další typy kyvet, např. průtokové kyvety, které lze připojit např. k chromatografickým přístrojům, temperované kyvety, spektrofotometrické kapiláry apod.

Skupina kentaurů (též zkráceně kentauři) je skupina planetek obíhajících po výstředných drahách mezi drahami planet Jupiter a Neptun; afely drah některých z nich leží ve vzdálenostech až 30 AU. Jsou složeny převážně ze zmrzlých plynů a vodního ledu, připomínají tedy jádra obřích komet. Jejich primitivní povrch je tmavý a barevně neutrální. Mohou se mezi nimi nacházet neaktivní komety.
Předpokládá se, že se jedná o tělesa, původně se nacházející vně dráhy planety Neptun, tj. o transneptunická tělesa (TNO), která se v důsledku gravitačních poruch dostala z Kuiperova pásu do oblasti mezi Neptunem a Jupiterem a gravitačním působením velkých planet byla dočasně v tomto prostoru uvězněna. Dráhy kentaurů jsou nestabilní, protože jsou ovlivňovány blízkými planetami, Jupiterem, Saturnem, Uranem a Neptunem, a proto se v oblasti, kde je dnes nacházíme, nemohou zdržovat po delší dobu. Předpokládá se, že časem jsou tyto objekty buď opět vypuzeny do vnějších částí sluneční soustavy, případně až do mezihvězdného prostoru, nebo naopak vrženy blíže ke Slunci, kde se pak mohou změnit ve velké komety. Proto podle některých teorií jsou předstupněm vzniku tzv. krátkoperiodických komet. Spekuluje se také o tom, že měsíc Phoebe planety Saturn je pravděpodobně zachyceným příslušníkem této skupiny planetek.
Prvním objeveným kentaurem byla planetka (2060) Chiron, objevená americkým astronomem Charlesem. T. Kowalem na Observatoři Mt. Palomar 18. října 1977. Dostala tehdy předběžné označení 1977 UB. Její průměr se odhaduje na 166 km. V době objevu se pohybovala poblíže afelu své dráhy. Později, když se dostala do blízkosti perihelu, začala jevit kometární aktivitu, tj. v jejím bezprostředním okolí se objevila slabá plynová kóma. Proto je dnes řazena též mezi komety a jako takové dostala kromě uvedeného katalogového čísla i kometární označení "95/P Chiron". Také u řady dalších objektů této skupiny byla pozorována kometární aktivita. Přitom u nich byla zjištěna rotace, o níž se dříve předpokládalo, že není obvyklá u jader komet.
Největším dosud známým objektem mezi kentaury je planetka (10199) Chariklo, jejíž průměr se odhaduje na 302 km. V roce 2014 byl okolo ní objeven dokonce prstenec.
Žádný z kentaurů nebyl dosud z bezprostřední blízkosti snímkován a zkoumán některou z kosmických sond (nepočítáme-li již zmíněný měsíc Phoebe, studovaný sondou Cassini). Jeden z kentaurů, (8405) Asbolus, byl podrobněji pozorován Hubbleovým vesmírným dalekohledem (HST).
K 8. listopadu 2005 patřilo do této skupiny 33 objektů s definitivním označením a 61 s předběžným označením; tedy celkem 94 planetek.
Protože se pohybují zejména v oblasti, kde se nachází i planeta Saturn, byli pojmenováni podle mytických řeckých polobohů druhé generace, mezi něž patřil právě i Saturn, řecky nazývaný Kronos. Je pak pravidlem, že i ostatní objekty nesou jména těchto mytologických postav.

Tyto ostrovy leží na předělu Indického a Tichého oceánu. Tvoří jakýsi most mezi Asií a Austrálií. Kdysi byly tyto dva kontinenty přes toto území spojeny a tímto způsobem se do Austrálie dostala většina živočichů. Vyznačují se poměrně velkou tektonickou aktivitou, protože celá oblast leží na rozhraní dvou litosferických desek.

Egyptské pyramidy (v egyptštině: pravděpodobně "mer") jsou zvláštní stavby typu pyramidy, které byly ve starověkém Egyptě s přestávkami budovány od doby vlády panovníka Džosera ze třetí dynastie až do doby prvního krále 18. dynastie Ahmose I., tedy po dlouhé období přibližně 1500 let, jako hrobky (případně kenotafy) králů a později také některých jejich významných manželek a matek (podle prozatím neprokázané domněnky rakouského egyptologa Petera Jánosiho měla od čtvrté dynastie hrobka královny podobu pyramidy jen tehdy, stal-li se její syn panovníkem). 
Každá z pyramid byla nikoli samostatnou izolovanou stavbou, ale součástí celého rozsáhlého plánu funkčně (především nábožensky) propojených budov; proto je přesnější hovořit ne o pyramidách, ale o pyramidových komplexech. Jejich standardní součástí, vedle pyramidy samotné, byl v ideálním případě údolní chrám, vzestupná cesta, zádušní chrám a tzv. satelitní pyramida. Jednotlivé stavby se nicméně od sebe mohou značně lišit, a to nejen v architektonických jednotlivostech, ale i koncepčně, což zpravidla vypovídá o proměně náboženských představ. V jejich okolí zejména za Staré říše vznikaly rozsáhlé nekropole s hrobkami členů královské rodiny, dvorních hodnostářů a jiných příslušníků společenské elity. V době Nové říše se motiv pyramidy, ovšem bez doprovodných staveb, stal součástí pohřební architektury soukromých hrobek. 
Pyramidy byly budovány ve Starověkém Egyptě s přestávkami od dob panovníka Džosera (Džoserova pyramida a jiné provinční stupňovité pyramidy) do doby krále Ahmose I.. Stavěly se po dobu 1500 let. Používaly se jako hrobky různých králů nebo jejich významných manželek. 
Každá pyramida je součástí celého pyramidového komplexu, ale i tak se stavby mohou od sebe značně lišit podle toho, jaké v té době bylo náboženství. Je mnoho hypotéz o tom, jak Egypťané stavěli pyramidy. Většina z nich tvrdí, že velké kamenné bloky byly měděnými nástroji vytesány do skály, poté přesunuty, hodně často lodí na místo stavby a vyzdviženy do své dnešní pozice. Staří Řekové a badatelé si mysleli, že se stavby neobešly bez velkého množství otroků. Archeologové ale zjistili, že pyramidy byly postaveny desítkami tisíc zručných pracovníků, kteří za to brali plat.
Podle dochovaných papyrů se kvádry na staveniště dopravovaly po kanálech a pak byly vláčeny.
Za vrcholné období doby stavitelů pyramid je považována vláda 4. dynastie, kdy vznikly nejznámější z pyramid – Chufuova, Rachefova a Menkaureova v Gíze; ty jsou také pokládány za první (a jediný do současnosti zachovaný) z tradičních divů světa. Právě ony a z nich obzvláště pyramida panovníka Chufua (označovaná někdy jako Velká pyramida), v mnoha ohledech jedinečná a odlišující se ostatních staveb tohoto typu, byly nejpozději od středověku předmětem pozornosti autorů nejrůznějších žánrů. 
Některé pyramidy jsou obrovské, jiné poměrně malé. Badatelé odhadují, že jich je kolem sta. Chufuova pyramida má tři hlavní komory: Královu a Královninu síň a tzv. Velkou Galerii. Je ale možné, že tu může být tajná chodba. Nejznámějšími pyramidami jsou Chufuova a Rachefova, které jsou poblíž Gízy. V minulosti byla Rachefova pyramida obložena bílým vápencem, který způsoboval, že se od ní odrážely jasné sluneční paprsky, což byla na tehdejší dobu skutečně krásná podívaná. Vápenec však bohužel v průběhu století rozebrali Egypťané na jiné stavby v okolí. Chufuova pyramida byla do postavení Eiffelovy věže nejvyšší stavbou na světě. Zabírá povrch takového rozměru jako 13 fotbalových hřišť. Její současná výška je 137,5 metrů. Sfinga, která je před pyramidami, je má hlídat.
Vedle tří největších pyramid se nacházejí tři malé tzv. satelitní. Jsou to hrobky manželek faraona Chufua. Z dálky se zdá, že Rachefova pyramida je vyšší než Chufuova. To je ale pouze optický klam, protože Rachefova pyramida je na vyšším místě. Mastaba je nadzemní stavba z cihel, která byla používána jako hrobka vládnoucích vrstev ve starověkém Egyptě. Tvarem připomíná nízký komolý čtyřboký jehlan. Každá pyramida má údolní chrám, kde probíhala mumifikace, vzestupnou cestu a zádušní chrám, kde probíhaly náboženské obřady obnovující síly panovníka (vzestupná cesta je cesta, která stoupala k pyramidě). 
Nejstarší pyramida je Džoserova v Sákkaře. Největší a nejvyšší je Chufuova. Nejmladší je Ahmoseho pyramida, která se bohužel zřítila, takže nejmladší stojící pyramida je Chendžerova. Dnes nejnižší pyramida je Menkaureova.
Přesný počet egyptských pyramid není znám: některé jsou doloženy písemnými prameny a nebyly doposud objeveny či identifikovány, jiné už zcela zanikly; badatelé odhadují, že v současné době jich existuje přibližně sto. Do tohoto orientačního počtu jsou zahrnovány jak samotné pyramidy (s výjimkou satelitních), tak stavby, které sice byly jako pyramidy plánovány, ale nakonec byly dokončeny v podobě jiné (např. jako mastaba v případě Raneferefovy hrobky).
Královské pyramidové komplexy ve své době měly nejen velký význam náboženský a ideologický, ale také politický a hospodářský. Organizace staveb vyžadovala existenci přísně organizované byrokracie ovládající z jednoho centra všechny zdroje společnosti. Odhaduje se, že na pyramidových projektech mohla být různým způsobem zainteresována až 1/4 nebo 1/5 všech obyvatel země. Po dokončení stavby a v souvislosti se zde provozovaným posmrtným kultem v jejich blízkosti vznikala tzv. pyramidová města, do nichž bylo soustředěno hospodářské a personální zázemí kultu.
Vzhledem k tomu, že se zánikem staroegyptské kultury a znalosti hieroglyfického písma se vytratilo i povědomí o  původním účelu pyramid, staly se předmětem spekulací, jejichž cílem bylo tyto stavby začlenit a interpretovat v rámci určitého historického (například biblického) kontextu.
V polovině 19. století vznikl až do současnosti živý zvláštní proud reflektující staroegyptskou kulturu a zejména pyramidy (odtud označení pyramidologie) v duchu hermetismu a esoteriky jako nositele odvěké moudrosti či zvláštních tajemství, která jsou zde „zašifrována“ a která třeba „odhalit“. 
V nejnovější době bývají nejrůznějšími způsoby dávány do souvislosti s údajnou existencí mimozemských civilizací nebo s dávnými a současné vědě neznámými lidskými kulturami disponujícími pokročilými technologiemi (např. Atlantida). Společným znakem všech těchto teorií je, že odmítají akceptovat nejen primární účel pyramid jako hrobek, ale i jejich datování egyptologií, takže posouvají dobu jejich vzniku hlouběji do minulosti; všechny tyto představy ovšem stojí mimo rámec vědy a nejsou egyptologií akceptovány.

Vitus Jonassen Bering (také, méně správně, "Behring") (5. srpna (křest) 1681 Horsens, Dánsko – 19. prosince 1741 Beringův ostrov) byl dánský mořeplavec a navigátor, který se plavil ve službách ruského námořnictva.
Do ruských služeb vstoupil během severní války v roce 1703, sloužil jako důstojník v baltské flotile. V letech 1710–1712 sloužil u azovské flotily v Taganrogu a sloužil tam i v době rusko-turecké války. V roce 1712 byl přeřazen k baltské flotile. Oženil se s Ruskou a v roce 1715 nakrátko navštívil rodné město, kam se již nikdy nevrátil.
V roce 1725 vedl tzv. první kamčatskou výpravu, která měla za úkol zmapovat mořské pobřeží při východním pobřeží Sibiře, prověřit propojení Asie s Amerikou a prozkoumat bezpečnost hranic Ruska na Dálném východě. V únoru 1725 se Bering vydal na cestu přes Sibiř. Roku 1727 se dostal na Kamčatku. Výprava postavila loď "Sv. Gavriil", se kterou se vydala 13. července 1728 podél Kamčatky na cestu k severu. Dne 13. srpna 1728 se výprava dostala k nejvýchodnějšímu místu Čukotského poloostrova. Beringově výpravě se podařilo proplout mezi Asií a Amerikou, a dokázat tak, že tyto kontinenty spolu nesouvisí. Tím Bering splnil svůj úkol a vydal se na cestu zpět.
V létě roku 1730 se vrátil do Petrohradu. Během jeho nepřítomnosti zemřelo pět jeho dětí. Přestože při cestě přes Sibiř onemocněl, byl pověřen naplánováním další výpravy, která měla za úkol změřit velikost Sibiře, zjistit přesnou zeměpisnou polohu Japonska, najít severovýchodní průjezd z Evropy do Asie a prozkoumat severní Pacifik.
Počátkem roku 1733 nastoupil Bering tzv. druhou kamčatskou expedici, která zpočátku čítala asi 500 mužů, v Tobolsku byla posílena o 200 vojáků a přibližně 1500 vyhnanců. V červenci 1735 dorazila výprava do Jakutska. Zde byly vypraveny dvě lodě po řece Leně do severního moře, první měla doplout do Pacifiku, druhá na západ do Archangelsku. Ani jedna loď nedosáhla cíle, a proto se uvěřilo, že v severním moři žádný průjezd z Evropy do Asie neexistuje. Severovýchodní cestu objevil až Švéd Nordenskjöld.
Do roku 1737 se výprava s mnoha problémy přesunula po etapách do Ochotsku na březích Ochotského moře. V následujících letech prozkoumali po moři oblast Kamčatky, ostrovy Kurily a severní Japonsko, čímž splnili další tzv. japonskou část expedice.
Dne 8. září 1740 vypluli z Ochotska na lodích "Sv. Petr", které velel Bering, a "Sv. Pavel", které velel Alexej Čirikov. Po přezimování na Kamčatce v přístavu Petropavlovsk, který založil, pokračovali v červenci roku 1741 východním směrem. Za bouře se obě lodi rozdělily. "Sv. Pavel" pod vedením Čirikova se po mezipřistání na Aljašce vrátil 17. října 1741 do Petropavlovska. Druhá loď, "Sv. Petr", po plavbě podél poloostrova Aljaška a ostrovů Aleuty, při které onemocněla většina posádky kurdějemi, ztroskotala na Komandorských ostrovech. Zde 8. prosince 1741 Vitus Bering zemřel. Ostrov byl pojmenován po něm – Beringův ostrov. Zbytek posádky pod vedením Svena Waxella se dostal 27. srpna 1742 zpět do Petropavlovsku na Kamčatce. Tak po devíti letech skončila tzv. velká americká expedice. Po této výpravě začalo pozvolné ruské osidlování Aljašky.
V roce 1992 našel rusko-dánský tým archeologů na Beringově ostrově pozůstatky Vituse Beringa. Dánsko souhlasilo s tím, aby byl Bering dne 14. září 1992 spolu s pěti členy jeho posádky ještě jednou důstojně pohřben na svém ostrově.

Bermudské ostrovy jsou zámořským územím Spojeného království v Atlantiku u jihovýchodního pobřeží Spojených států ve střední části Severoamerické pánve. Bermudy jsou pojmenovány podle svého objevitele Juana Bermúdeze, který je neobydlené objevil roku 1503.
Nacházejí se přibližně 1070 km východojihovýchodně od mysu Hatteras v Severní Karolíně u západního okraje Sargasového moře. Bermudy se skládají ze 181 ostrovů a ostrůvků, největším z nich je Main Island, který je označován také jako Bermuda. K dalším velkým patří St. George's Island, St. David's Island a Somerset Island.
Ostrovy Bermud tvoří korálový vápenec a vulkanity. Jsou to vrcholové trosky dávno vyhaslých sopek, zdvihajících se ze dna Severoamerické pánve (hluboké více než 5 km). Úbočí sopek bezprostředně pod hladinou obydlují po miliony let korálové kolonie. Hlavním zdrojem pitné vody je déšť, který se svádí z kamenných, bíle natřených střech domů do podzemních nádrží.
Bermudy se člení na 9 (farních) obcí a 36 volebních okrsků, s hlavním městem Hamilton. To leží na hlavním ostrově Velká Bermuda v dobře chráněném přírodním přístavu. Zde také sídlí guvernér a vláda. Přestože jsou Bermudy hustě, téměř souvisle osídlené, oficiálně mají ještě jedno město, přístav St. George's na východním konci, kde je i mezinárodní letiště. Město St. George's, ležící na stejnojmenném ostrově, vzniklo jako první anglické sídlo v oblasti bermudského souostroví již v roce 1612 a jeho jádro spolu s historickým opevněním je od roku 2000 zapsáno na seznamu Světového kulturního dědictví UNESCO.
Příjemné, vlhké subtropické klima, v zimě oteplované Golfským proudem, bujné rostlinstvo a nevelká vzdálenost od Spojených států předurčily Bermudy k celoroční turistice a rekreaci.
Výhodné daňové zákony přilákaly na ostrovy množství bank a finančních společností, pojišťoven a investičních fondů, které zde mají svá ústředí. Jejich aktivity řadí Bermudy mezi deset nejbohatších zemí na světě, per capita.
Na Bermudách byly od roku 1944 do konce 20. století námořní a letecké základny Spojených států, původně byly pronajaté na 99 let.


Ropné břidlice je souhrnné označení usazených hornin, které obsahují organický materiál zvaný kerogen. Jeho podíl se pohybuje mezi 10 až 30 %. Kerogen může být přeměněn na ropu pyrolýzou, během níž je ropná břidlice zahřívána na 450–500 °C bez přístupu kyslíku. Odhaduje se, že světová ložiska ropných břidlic jsou co do produkce ropy porovnatelná se zásobami klasické ropy. Ropné břidlice mohou být také přímo spalovány jako málo výhřevné palivo.
Estonsko, Rusko, Brazílie a Čína v současnosti ropné břidlice těží, ale jejich produkce klesá z ekonomických a ekologických důvodů.
Ropné břidlice vznikly v dávné minulosti ukládáním zbytků rostlin a živočichů a dalších sedimentů na dna jezer a moří. Postupně se vlivem tepla a tlaku přeměnily do dnešní podoby. Teplo a tlak ovšem nebyly tak vysoké jako v podobném procesu, při němž pravděpodobně vznikla ropa.
Ropné břidlice se těží v povrchových dolech. Experimentálně jsou vyvíjeny také metody, jak zahříváním oddělit kerogen přímo v nalezišti.
Podle odhadů (rok 2014) se světové zásoby ropných břidlic odhadují na 345 miliard barelů ropy. Největší zásoby se nacházejí v Rusku – 20 %. Následují Spojené státy (15 %) a Chile (9 %). Významné zásoby byly zjištěny i v Argentině, Libyi, Austrálii a dalších zemích.
Nejekonomičtější využití je prozatím přímé spalování. Jediná existující elektrárna používající jako palivo ropné břidlice se nachází v Estonsku.
Obsah síry může být až 10 %, výhřevnost je mezi 4 a 8 MJ/kg.
Energetický zisk u všech dosavadních metod přeměny na ropu je téměř nulový. Navíc vznikají jedovaté, těžko odstranitelné odpady. Proto lze vycházet z toho, že ropné břidlice zatím nejsou reálnou náhradou ropy.

Lidé narození roku 1681.


Rubens Gonçalves Barrichello (* 23. květen 1972 v São Paulu, Brazílie) je brazilský jezdec Formule 1 s italskými kořeny. V současné době nejezdí za žádný tým, protože o závodní sedačku ve Williamsu pro rok 2012 ho tým připravil ve prospěch Bruna Senny.
V letech 2000–2005 byl týmovým kolegou Michaela Schumachera, který se v této době stal pětkrát mistrem světa a nejúspěšnějším jezdcem v historii. Je nejzkušenějším pilotem, protože absolvoval nejvíce závodů v historii Formule 1. Barrichello obdivoval Ayrtona Sennu, který ho považoval za jakéhosi svého žáka.
Narodil se v Sao Paulu, jako syn Rubense Barrichella Juniora. Jeho otec i dědeček se též jmenují Rubens. Narodil se ve stejný den jako jeho otec: 23. května. Jelikož je až třetím Rubensem v pořadí, říkají mu Rubinho (portugalská zdrobnělina pro jméno Rubens), což je také jeho současná přezdívka.
V roce 1997 se oženil se Silvanou Giaffoneovou, bylo to 24. února. Silvana je sestřenicí Brazilského jezdce IRL, Felipe Giaffonea a neteří brazilských šampionů, Alfonsa Giaffonea Filha a Zeca Giaffonea. Tak vznikla asi nejznámější závodnická rodina v Brazílii. Se Silvanou mají 2 syny: Eduarda (n. 2001) a Fernanda (n. 2005).
V mládí byl velice talentovaným jezdcem, vyhrál pětkrát titul na motokárách v Brazílii, poté přešel do Evropy do série Formule Lotus v roce 1990. Hned v prvním roce tuto sérii vyhrál a pro příští rok zaujal místo v Britské Formuli 3, kde porazil mladého Brita, Davida Coultharda. Ve F1 začínal velice brzy, už v 19 letech, nejprve ale ještě odjezdil sérii Formule 3000. Tady sice titul nezískal, vybojoval ale solidní třetí místo, a pro rok 1993 se spojil s týmem Jordan, jezdícím ve Formuli 1.
Měl efektivní start do F1. Ve svém třetím závodě, Grand Prix Evropy, startoval ze dvanáctého místa za deštivých podmínek, ale už po prvním kole byl čtvrtý. Chvíli jel dokonce druhý, pak třetí, nakonec ale nedojel po problémech s palivem. Po celou sezónu ale měl vůz velké problémy, a Rubens dokončil jen 6 závodů z 16. Svým pátým místem z okruhu Suzuka, za které bral 2 body ale porazil své zkušenější týmové kolegy, včetně Eddieho Irvina. V Grand Prix Francie měl ale příležitost k prvním bodům, ale v posledním kole je ztratil a bodoval Michael Andretti.
Rok 1994 začal slibným čtvrtým místem v Brazílii a prvními stupni vítězů na okruhu Aida. Po prvních dvou závodech byl druhý v bodování. Ale pak přišlo osudné San Marino, a těžká nehoda Rubense, ve které málem přišel o život. O 2 dny později zemřel jeho učitel Ayrton Senna. I přes tyto tragické události se Rubens nevzdal a pokračoval dále, zajel pole position na okruhu Spa-Francorchamps. V té době byl nejmladším jezdcem, který stanul na pole position. Celkově skončil na skvělém 6. místě a porazil mnoho zvučných jmen.
Podobný rok s týmem Jordan byl i v sezóně 1995, kde Rubens stanul v Montrealu na druhém místě. Na konci sezóny byl celkově jedenáctý.
Pro rok 1996 se s příchodem motorů Peugeot čekalo zlepšení. Do týmu také přišel významný sponzor, společnost Benson & Hedges. První závod nezačal špatně, Rubens bojoval celkem vysoko, ale pak jej auto přece jen zradilo a musel odstoupit. Přes očekávání ale Jordan nebyl schopen vyhrát závod. Celkově skončil v bodování osmý. Barrichellův vztah s šéfem týmu Eddiem Jordanem se pomalu zhoršoval a na konci sezóny odešel Rubens do nově vzniklého týmu Stewart.
Pro nováčkovský tým to byla obtížná sezóna, a Rubens dokončil pouhé tři závody v celé sezóně, ovšem blýskl se druhým místem v Grand Prix Monaka. To byly ovšem jediné body, a tak byl klasifikován celkově až jako třináctý.
Rok 1998 nebyl pro Stewart o moc lepší než ten předchozí, ale Rubens se postupně zlepšoval. Porazil svého stájového kolegu Jana Magnussena, který byl pro nevýrazné výsledky nahrazen Josem Verstappenem. Barrichello ovšem získal jen 4 body a celkově byl dvanáctý.
Sezóna 1999 konečně pro tým Stewart přinesla dobré výsledky. V prvním závodě sezóny se Rubens kvalifikoval na pátém místě, a v deštivé kvalifikaci ve Francii získal pole position. A také třikrát stanul na stupních vítězů: v Brazílii, San Marinu a v Grand Prix Evropy, kterou vyhrál jeho týmový kolega, Johnny Herbert. Na kontě Rubense bylo na konci sezóny 21 bodů a celkové 6. místo. To zaujalo šéfa stáje Ferrari, Jeana Todta a tak Barrichello podepsal pro rok 2000 smlouvu s týmem Ferrari.
Své první vítězství získal Rubens ve svém 123. závodě, na okruhu Hockenheimring, přestože startoval až jako osmnáctý. Stal se tak jezdcem s nejdelším počtem závodů, kdy nevyhrál. Barrichello pokračoval ve skvělých výsledcích a podílel se na dominanci Ferrari na začátku nového tisíciletí. Byly to jeho nejlepší léta v F1. V sezóně 2000 byl celkově čtvrtý, v roce 2001 třetí a v sezóně 2002 dokonce druhý, za týmovým kolegou Michaelem Schumacherem.
Za 3 roky u Ferrari si ale připsal jen 4 vítězství, další musel přenechat Schumacherovi při kontroverzní Grand Prix Rakouska 2002, kde na cílové rovince zpomalil, aby Michael mohl vyhrát. Díky tomuto incidentu byla v roce 2003 zakázána týmová režie.
V sezóně 2004 často dojížděl za Schumacherem, 7× byl druhý, a vyhrál 2 závody: v Itálii a Číně. Završil tak svou nejlepší sezónu v F1, získal celkem 114 bodů a 14 umístění na stupních vítězů.
Přes skvělé auto Ferrari, které měl, nebyl na své domácí Grand Prix Brazílie nikdy příliš úspěšný. Za svou kariéru nedojel 10 ze 14 závodů na domácí trati. Nejlepším výsledkem bylo třetí místo z roku 2004.
Během sezóny 2005 začal být kritizován, že se příliš podřizuje Michaelu Schumacherovi, a ničí si tak kariéru, celkově byl v roce 2005 až osmý. V srpnu 2005 bylo oznámeno, že po pěti letech opustil Ferrari a na konci roku se připojil ke stáji Honda.
Jeho šťastné číslo je 11, protože právě s tímhle číslem vyhrál svůj první závod na motokárách. Pro sezónu 2006 tak jeho týmový kolega Jenson Button přenechal číslo 11 právě jemu. Jeho číslo mu však zas tak dobré výsledky nepřinesly, pohyboval se sice na špici, ale jeho kolega Button byl výrazně lepší. Jeho vůz prý neseděl jeho jezdeckému stylu, zejména brždění. Po menších úpravách měl být vůz zase o něco lepší. A už v Monaku mohl dojet na stupních vítězů, ale dostal trest projetí boxy za překročení rychlosti v pit lane a musel se spokojit se čtvrtým místem. V tom závodě si vyměnil helmu s jedním ze svých nejlepších přátel, Tony Kanaanem, brazilským jezdcem série IRL, kterého někdy označuje portugalsky jako Anao (což znamená trpaslík). Kanaan jel zase s jeho helmou závod 500 mil Indianapolis.
Na konci sezóny obsadil celkové 7. místo.
Společně a Buttonem byli oznámeni jako jezdecká dvojice Hondy i pro rok 2007, rezervním jezdcem se stal Christian Klien, který nahradil Anthonyho Davidsona, který přestoupil do Super Aguri. Nová specifikace vozu: Honda RA107 byla jistojistě krok vedle. Dvě 10. místa z Monaka a Španělska byli Barrichellovými nejlepšími umístěními. Ve Velké Británii si polepšil na místo deváté. Přesto porážel týmového kolegu Buttona, ten akorát získal při Grand Prix Francie osmé místo a jeden bod. V té době byl bez bodu klasifikován jako devatenáctý. Do konce této neúspěšné sezony, která se stala nejhorší v jeho kariéře, už nedokázal získat žádný bod.
19. července 2007 bylo potvrzeno, že společně Buttonem si spolu zajezdí ještě i v sezóně 2008. V prvním závodě sezóny se kvalifikoval na 10. místě. Závod sice dokončil na 6. místě, ale byl diskvalifikován za ignorování červeného světla na konci boxové uličky. V témže závodě si ještě odpykal penalizaci stop-and-go, poté, co vjel do boxů při výjezdu safety caru. Další závody sice dokončil, nicméně na nebodovaných místech. Grand Prix Turecka 2008 byla pro něj výjimečná. Byl to totiž jeho 257. start v závodě, čímž překonal rekord Riccarda Patreseho, který odjel závodů 256. Prolomení rekordu bylo velimi diskutabilní. Do některých závodů totiž nenastoupil, když jako například v Grand Prix Španělska 2002 musel odstoupit již v zahřívacím kole. V Monaku vybojoval své první body od roku 2006. A hned další přidal v Kanadě. Několik kol dokonce vedl, hlavně díky safety caru, nakonec se ale propadl na 7. příčku. Ve Francii ale na úspěchy nenavázal. Už v kvalifikaci měl problémy a závod nakonec dokončil na 14. místě.
Při Grand Prix Velké Británie se kvalifikoval až na 16. místě a to dokonce porazil týmového kolegu Buttona. To bylo hlavně kvůli dešti, který provázel i závod. Extrémní podmínky mu hrály do karet a on dojel na skvělém 3. místě. Byly to jeho první stupně vítězů od roku 2005.
V šampionátu skončil třetí.
Rubens Barrichello podepsal 2. listopadu 2009 smlouvu s Williamsem. V roce 2010 byl jeho týmovým kolegou Nico Hülkenberg. Rubens Barrichello po této sezóně přestoupil do indycar.
tučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě
‡ Poloviční počet bodů, protože bylo odjeto méně než 75% délky závodu.
Pro rok 1991 podepsal Barrichello smlouvu s týmem West Surrey Racing v britském Mistrovství Formule 3. Nejvážnějším soupeřem mu byl domácí David Coulthard, který ač získal o jedno vítězství navíc v celkovém hodnocení na Barrichella nestačil.
Tým / Vůz
Vozy / Tým

Monitor je základní výstupní elektronické zařízení sloužící k zobrazování textových a grafických informací. Je-li připojen k počítači, je propojen s grafickou kartou, avšak může být připojen i k dalším zařízením nebo do nich přímo integrován (PDA), monitor je přímo připojen k videokartě zasílající patřičné informace, které budou na monitoru (jeho obrazovce) zobrazeny. Monitor může být také součástí samostatného počítačového terminálu.
Při práci barevné CRT obrazovky jsou ze tří katod emitovány elektronové svazky, které jsou pomocí jednotlivých mřížek až na stínítko obrazovky. Na zadní stěně stínítka obrazovky jsou naneseny vrstvy tzv. luminoforů (luminofor = látka přeměňující kinetickou energii na energii světelnou). Red (červená), Green (zelená), Blue (modrá) pro aditivní model skládání barev. Vlastní elektronové svazky jsou bezbarvé, ale po dopadu na příslušné luminofory dojde k rozsvícení bodu odpovídající barvy. Těsně před stínítkem obrazovky se nachází maska obrazovky. Je to v podstatě mříž, která má za úkol propustit jen úzký svazek elektronů. Maska obrazovky musí být vyrobena z materiálu, který co nejméně podléhá tepelné roztažnosti a působení magnetického pole. Oba dva tyto jevy by totiž způsobily, že elektronové svazky nedopadnou přesně na svůj luminofor, což by se projevilo nečistotou barev. Elektronové svazky jsou vychylovány pomocí vychylovacích cívek tak, aby postupně opisovaly zleva doprava a shora dolů jednotlivé řádky obrazovky.
Na rozdíl od televizoru není obvykle vybaven vysokofrekvenčním vstupním obvodem (tunerem), takže k němu nelze připojit anténu. Signál je do monitoru přenášen buď analogově nebo digitálně. Monitory můžeme podle používaných technologií rozdělit na několik skupin:
Velikost monitoru se obvykle udává jako vzdálenost mezi protilehlými rohy obrazovky. Problém, který u tohoto označení nastává, je, že toto značení velikosti obrazovky nerozlišuje poměr stran monitoru a tudíž při zachování stejné úhlopříčky a jiného poměru stran se dostaneme k odlišné velikosti zobrazované plochy. Například, 21" monitor s poměrem stran 4:3 zobrazí plochu o velikosti ~1361 cm čtverečních palců, širokoúhlá obrazovka 16:9 se stejnou velikostí úhlopříčky, tedy 21" zobrazí plochu o velikosti ~1212 cm.
Dalším neduhem tohoto označení velikosti je nepřesnost při značení skutečné velikosti monitorů. Většina výrobců totiž udává velikost úhlopříčky včetně plochy, kterou skryje plastový rám monitoru, a jelikož je tato plocha hlavně u CRT monitorů veliká i několik centimetrů, výrobce o skrytou plochu uživatele jakoby "okrádá", ale ve skutečnosti se tato plocha využívá částečně pro overscan.
Rozlišení se udává v bodech neboli pixelech (px) – u LCD se jedná o skutečný počet bodů, pokus o použití jiného než tohoto rozlišení vede k různým deformacím obrazu; u CRT jde o maximální zobrazitelný počet bodů a ten je omezen maximální vstupní frekvencí (MHz)
Obnovovací frekvence udává se v jednotkách Hertz (Hz) – jako rozumné ergonomické minimum pro CRT je uváděno 85–100 Hz.
Doba odezvy se udává v jednotkách milisekund (ms) – doba, za kterou se bod na LCD monitoru rozsvítí a zhasne, pro pracovní využití je vyhovující doba 8 ms (obvykle výrobci udávají parametr podobný, ze šedé do šedé barvy, tudíž skutečná odezva je horší)
V současnosti se používají vstupy D-sub (15pinový, analogový), DVI (kombinovaný digitální a analogový) nebo HDMI (digitální pro přenos videa ve vysokém rozlišení, zpětně kompatibilní s DVI), některé monitory mohou mít ještě oddělené RGB (analogové) vstupy
Dalšími zajímavými parametry jsou elektrická spotřeba udávaná ve Wattech (W) - u LCD je poloviční až třetinová proti CRT o stejné úhlopříčce, spotřeba ve stavu spánku, rozteč bodů, hloubka monitoru (CRT je podstatně hlubší než LCD), pozorovací úhly, hmotnost a další.
Stejně jako u televizoru existuje několik různých technologií používaných k zobrazování obrazových dat:
Klady:
Zápory:
Klady:
Zápory:

Erebos (2. pád Ereba, latinsky Erebus, řecky "Ἔρεβος") je v řecké mytologii bůh věčné tmy a sama věčná tma. Jeho jménem se nazývá nejhlubší a nejtemnější část podsvětí, kde sídlí Hádés.
Je jedním z prvních bohů. Vznikl z prvopočátečního Chaosu. S temnou nocí Nyktou, která rovněž povstala z Chaosu, zplodili Aithera – boha jasného světla, a Hémeru – bohyni jasného dne. Podle pověsti Erebos a Nyx se svými dětmi nebyli spokojeni a tak Erebos, aby své děti nespatřil, odešel do podsvětí a už odtud nevyšel. Podle jiné pověsti se do podsvětí dostal kvůli podpoře Titánů v jejich boji proti olympským bohům. 
Slovo je spojováno se semitským výrazem pro západ Slunce a přeneseně i zemi na západě (Evropa).

Pojem svět označuje celek věcí, míst a událostí, které jsou nám přístupné skrze smysly, zkušenosti a rozum. Nejběžnější význam slova odkazuje na planetu Zemi, její obyvatele a její životní prostředí. V širším slova smyslu se slovo nevztahuje na vesmír jako celek.
(Nějaký) svět (ve smyslu „prostředí“, „životní prostředí“) je prostor, kde se nachází osoba nebo věc, o které se hovoří, a vše, co tento prostor obsahuje. Například: něčí svět (něčí domov nebo svět něčí mysli), svět práce, svět vědy atd. V tomto (subjektivním) smyslu je možno říci, že nežijeme všichni ve stejném světě.
Svět je též důležitý filosofický pojem. V současném filosofickém myšlení se svět nejčastěji chápe jako to, čehož smyslem je být místem k životu. Často se mluví o bytí ve světě (např. Martin Heidegger).
V náboženském myšlení je často zastoupena víra v jiné světy. Častá je zde snaha o únik z tohoto světa (míněn v podstatě svět, ke kterému přistupujeme skrz fyzické smysly), považovaného za svět klamu (např. indický pojem májá či řecké doxa) či duchovního úpadku (různé perské věrouky např. zoroastrismus).

Vše kromě zbraní (anglicky Everything But Arms (EBA)) je opatření Evropské unie, díky kterému jsou osvobozeny od cla všechny dovozy do EU z nejméně rozvinutých států (Least Developed Countries) s výjimkou zbraní. EBA nabyla účinnost 5. března 2001. Přechodná ustanovení existují u banánů (do ledna 2006), cukru (do července 2009) a rýže (do září 2009). 
Snahou je podpořit rozvoj nejchudších států. 

Analýza (z řec. "ana-lysis", rozebrání, rozpuštění, rozvázání) může označovat:

Alexander Seik (16. září 1824 Mirotice – 2. října 1905 Tábor) byl raný český fotograf, jeden z předních tvůrců chromofotografie a starosta Tábora.
Alexander Seik se narodil 16. září 1824 v Miroticích u Písku. Jako mnoho raných fotografů se nejprve zabýval malováním podobizen, ale už 1. června 1855 začal provozovat v Mladé Vožici živnost fotografickou a stal se tak jedním z prvních českých fotografů vůbec.
V roce 1857 se přestěhoval do Tábora kde si brzy jeho fotografický ateliér v Nádražní ulici v domě č. p. 516 (na místě dnešního hotelu Palcát) získal velkou oblibu. Úspěšně se zabýval jak zhotovováním fotografických vizitek a kolorovaných portrétů větších formátů (nejstarší známé portréty tohoto autora jsou portréty rodičů Augusta Sedláčka datovány do roku 1858 uložené ve sbírkách Prácheňského muzea v Písku), tak v té době nesmírně náročným fotografováním v exteriéru. V roce 1860 prodal městu fotografii Tábora za 26 zlatých, což byla zhruba průměrná měsíční mzda učitele. Do Tábora se sjížděli zákazníci i z okolních měst, a to i z těch, kde fotografický ateliér byl.
Rozkvět podniku dokazuje i otevření nového fotografického „salonu“ roku 1865 v domě p. Mrazíka (dnes proti divadlu) s modernějším vybavením. Krok to však nebyl nejšťastnější – po necelých dvou měsících provozu Seik oznámil, že ateliéru se nedostává světla a proto znovu otevře svou původní fotografickou dílnu zcela obnovenou a vkusně vybavenou.
Mezinárodní slávy dosáhl Seikův ateliér během pruské invaze v roce 1866, kdy se mnoho pruských vojáků nechalo vyfotografovat a podobizny si zaslat domů, jelikož Seikovy fotografie údajně předčily ty dostupné v Berlíně. Několik těchto podobizen se zachovalo ve sbírkách Husitského muzea v Táboře.
Seik mnohokráte zmiňoval své nejrůznější fotografické vynálezy, jejich podstata však zůstává záhadou. Specialitou jeho ateliéru byla chromofotografie, technika portrétů s plastickým dojmem, kterou si osvojilo jen několik fotografů a patří ke specialitám fotografie ve střední Evropě. Chromofotografie byly několikráte chváleny už v II. ročníku týdeníku Tábor v roce 1865 a pisatel se zmiňuje, že Seik tuto techniku zdokonalil vlastním vynálezem a zbavil je tak „onoho outlého nádechu“. Článek Jakuba Husníka z roku 1869 také zmiňuje, že Seik vynálezem zdokonalil metodu fotografování na „porculán“ a zhotovuje tak zdařilé fotografie.
Stále podstatnější byla i Seikova činnost ve společenských kruzích. V roce 1867 se stal členem (a později, roku 1883, i velitelem) sboru ostrostřelců, kterým připravil album s portréty členů. (Toto album je největší známý zachovalý soubor Seikových fotografií uložené ve sbírkách Husitského muzea v Táboře.) V roce 1870 byl poprvé zvolen do obecního zastupitelstva. V roce 1872 se stal členem fotografické společnosti ve Vídni a roku 1873 členem městské rady. Téhož roku mu byl svěřen policejní referát.
„"Zdejší fotografové, veleznámí pánové Sejk a Schächtl spojili se tyto dny soukromou úmluvou k společné práci, a sice tím způsobem, že oba, každý jinak samostatný o své osobní firmě, společně obstarávati budou všechny fotografické zakázky v městě a okolí na útraty společné, jež v první chvíli krýti bude záloha 200 zl, kterou p. Alex. Sejk do závodu zapůjčil, a podělovati se budou dílem stejným z užitku čistého."“
Tímto prohlášením otištěném v roce 1878 v týdeníku Český Jih vznikly „Spojené fotografické dílny Alexandra Seika a Ignáce Schächtla“. V tomto období jsou některé fotografie signovány společným logem obou fotografů, jiné zase zvlášť.
Ignácovi Schächtlovi tato spolupráce velmi prospěla a jeho jméno v Táboře vešlo do všeobecného povědomí. Do svého ateliéru si pořídil přístroj na zvětšování fotografií, v té době velmi neobvyklé vybavení. Inzeroval i mikroskopické fotografe zvětšené 1000 až 4000 kráte.
Seik ale pomalu ztrácel zájem o fotografii a věnoval se intenzivněji politice a tak společná činnost pomalu skončila asi v roce 1886, kdy oba salony opět začaly inzerovat zvlášť.
Alexander Seik byl zvolen za starostu Tábora roku 1889. Za deset let jeho starostování Tábor prošel významným vývojem. Byla provedena rekonstrukce Bechyňské brány a děkanského kostela podle návrhu architekta Josefa Mockera. Železniční doprava byla rozšířena směrem na Písek a Jihlavu a tím se Tábor stal podstatnou křižovatkou. Byl postaven společenský dům Střelnice a Seik se zasloužil i o stavbu nové Tabákové továrny (dnes městský úřad a obchodní dům).
Seik zemřel 2. října 1905. V tehdejších novinách se dočteme:
„"V požehnaném věku kmetském odchází od nás muž, který, ač nebyl rodákem tohoto města, přec jeho slávě, jeho rozkvětu věnoval celý život svůj."
"Vstoupil v řady tichých ale svědomitých pracovníků naší obce, z nichž mnozí, přemnozí nás již dávno navždy opustili, vstoupil v době té, kdy Tábor se probouzel, kdy z omšelých stínů staré slávy sbíral se a mohutněl v město nové, kvetoucí. Pracoval poctivě, tiše a kladl základy k blahu dob pozdějších, a dočkal se ještě v pozdním večeru dlouhého věku svého, že viděl zásvit červánků lepších dob."
"Umírá klidně, obklopen požehnáním své práce, věnované městu, ku kterému přilnul jako k svému rodišti. A město to, které odvděčilo jeho zásluhy a jmenovalo jej svým čestným měšťanem, to město klade věnec vzpomínek na jeho rakev a v dějiny velké své píše jméno jeho v řady nejlepších synů svých, ono loučí se s ním tím bolestným pozdravem:"
"Odpočiň v pokoji - památka tvá zůstane v požehnání."“

Mezivládní konference, Mezivládní konference EU, anglicky "Intergovernmental Conference, IGC", je rozhodovací orgán EU. Všechna její rozhodnutí musí být jednomyslná.
Smlouvy EU mohou být pozměněny jenom v těch Konferencích, na nichž jsou přítomny všechny členské státy. Výsledkem Mezivládních konferencí jsou smlouvy, které jsou zaslány členským zemím k ratifikaci. Ratifikace probíhá podle práva jednotlivých zemí.

